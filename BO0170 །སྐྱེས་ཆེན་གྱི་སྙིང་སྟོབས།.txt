༄༅། །སྐྱེས་ཆེན་གྱི་སྙིང་སྟོབས།
འཕྱན་བྷང་གིས་སྒྲིག་སྒྱུར་བྱས།


ཐོ་རེའུ།

ཐོ་རེའུ། (Henry David Thoreau 1817-1862)
ཨ་རིའི་རྩོམ་མཁན་དང་མཚན་ཉིད་རིག་པ་མཁན། རང་བྱུང་རིང་ལུགས་པ་
བཅས་སོ།། བརྩམས་ཆོས་ལ 《ཝར་ཊོན་གཙང་བོ》དང《སྤྱི་དམངས་ཀྱིས་མི་
བསྟུན་པ་སྨྲ་བའི་ཁེ་དབང》 སོགས་ཡོད། ཁོང་ནི་རྒྱུ་དང་གྲགས་པ། དབང་ཆ་
བཅས་ལ་མགོ་བོ་སྒུར་མཁན་ལས་ལྡོག་སྟེ། སྒེར་བའི་འཚོ་བ་མི་ཚེའི་རིན་ཐང་
ལྟ་ཚུལ་དུ་སྒོམ་མཁན་ཞིག་དང་། བརྩམས་ཆོས་དང་སྒེར་བའི་འཚོ་བ། མྱོང་
བརྒྱུད་བཅས་འོ་ཆུ་ལྟར་བསྲེས་ནས་སྐྱ་མི་དགར་བ་མ་ཟད། དེ་ཉིད་སྲོག་ཤིང་དུ་
བཟུང་མཁན་ཞིག་ཀྱང་རེད།
ལོ་བརྒྱའི་སྔ་རོལ་ཅིག་ལ། ཨ་རིར་ཕོ་ཧྲེང་ཞིག་སྐྱེས་མྱོང་། ཀུན་
གྱིས་ཁོའི་མིང་ལ་ཐོ་རེའུ་ཞེས་འབོད། ཁོང་གིས་བློ་ཐག་རྦད་ཆོད་ཀྱིས་
གཞན་དང་མི་འདྲ་བའི་འཚོ་བ་ཞིག་རོལ་རྒྱུ་དམ་བཅས་མྱོང།
ཁོང་ནི1817ལོར་འབྱོར་ལྡན་ཁྱིམ་ཚང་ཞིག་ཏུ་སྐྱེས་ཤིང་། ཁོའི་
ཡབ་ཆེན་ནི་ཞ་སྨྱུག་བཟོ་སྐྲུན་པ་ཞིག་རེད།
1837ལོར་ཁོ་རང་ཧ་ཧྥོ་སློབ་ཆེན་ནས་མཐར་ཕྱིན་ནའང་། ཁོ་
རང་སློབ་ཆེན་ལ་མི་དགའ་བས། ཁོས་མཐར་ཕྱིན་དཔང་ཡིག་སྒྲུབ་
ལུགས་ལ་ཨ་སྒོར་ལྔ་དགོས་པ་ཡང་མ་སྟེར། དུས་དེ་ནས་བཟུང་ཁོ་
ནི་མཐར་ཕྱིན་དཔང་ཡིག་མེད་པའི་ཧ་ཧྥོའི་སློབ་ཆེན་སློབ་མ་ཞིག་ཏུ་
གྱུར་སོང་།
ཁོང་ནི་ནམ་ཞར་རང་ལམ་རང་གིས་སྙེག་མཁན་གྱི་ཁེར་རྐྱང་བ་
ཞིག་ཡིན་ཏེ། སློབ་གྲོགས་ཚོས་ཕོགས་མཐོ་བའི་ལས་གནས་སོགས་
སུ་ཕན་ཚུན་ལ་འགྲན་རྩོད་བྱེད་པའི་དུས་སུ། ཁོང་གིས་ནི “ཁོ་ཚོ་ལྟར་
དུ་འཚོའམ” ཞེས་རང་ལ་ལྡོག་འདྲི་གཏོང་བཞིན་འདུག
གལ་ཏེ། ང་རང་ཁོ་ཚོ་ལྟར་དུ་འཚོ་ཚེ། བདག་ཉིད་ཀྱི་སྔ་དྲོ་དང་ཕྱི་དྲོ་ཐམས་
ཅད་སྤྱི་ཚོགས་ལ་བཙོང་ཚར་བས། འཚོ་བ་ལའང་དོན་སྙིང་གིས་སྟོངས་པ་ཁོ་རང་
གིས་ཁ་ཚོན་ཆོད་དོ།།
1838ལོར། ཁོང་གིས་ལོ་གཉིས་ཡུན་ལ་དགེ་རྒན་གྱི་ལས་
འགན་བཞེས་རྗེས། ཡབ་ཆེན་གྱི་རེ་བ་ལྟར་ཁྱིམ་རྒྱུད་ལས་ཀར་འཇུས།
ཁོང་གིས་ཡིད་ཆེས་བརྟན་པོས་ཞ་སྨྱུག་སྤུས་ལེགས་མང་པོ་ཐོན
སྐྱེད་བྱས་པར་མ་ཟད། ཚགས་དམ་པོས་ཞིབ་འཇུག་བགྱིས་ནས་གྲུབ་
འབྲས་ཕོན་ཆེན་བླངས།
ཡིན་ནའང་། སྐབས་དེར།ཁོང་ལ་སྔར་ལྟར་ལས་ཀ་དེ་བསྒྲུབ་པའི་
ཡི་ག་འགགས་ཏེ། “ངས་ཅིའི་ཕྱིར་ཞ་སྨྱུག་བཟོ་སྐྲུན་གྱི་ལས་ཀ་བསྒྲུབ་
དགོས་པ་རེད། ངས་ནི་བསྒྲུབས་ཚར་བའི་དོན་དག་ཅིག་བསྐྱར་དུ་མི་
བསྒྲུབ་བོ” ཞེས་ངག་ནས་ཐལ།
ཁྱིམ་མིས་འགོག་རྒོལ་དང་བསྟུན། ཁོས་རང་ཉིད་བསམ་བློ་བ་
གྲགས་ཅན་ཨའེ་མའོ་ཧྲུན་ལ་ངོ་སྤྲོད་བྱས་ཏེ།ཉིན་རྒྱུན་ཁོང་ལ་ར་སྐོར་
དུ་བདག་དམ་བྱ་རོགས་བྱས། དྲིན་གཟོ་བའི་ཕྱིར་དུ་ཁོས་ཨའེ་མའོ་
ཧྲུན་གྱིས་ཉར་པའི་བརྩམས་ཆོས་ཕོན་ཆེན་བཀླགས་མྱོང་། དེ་ལྟར་
དུ་ཨའེ་མའོ་ཧྲུན་གྱིས་ཁོ་ལ་ཤུགས་རྐྱེན་ཡང་ཟབ་མོ་བཞག་མྱོང་སྟེ
“བདག་ཉིད་ཀྱི་བསམ་བློར་ཡིད་ཆེས་བྱོས།ཁྱོད་ཀྱི་ནང་སེམས་ཀྱི་ཟབ་
ས་ནས་འཁྲུལ་མེད་དུ་འདོད་པའི་ལྟ་ཚུལ་ལ་ཡིད་ཆེས་བྱོས” ཞེས་
གདམས་པ་རེད།
1841ལོར་ཁོ་རང་ཨའེ་ལོན་ཟེར་བའི་བུ་མོ་ཞིག་ལ་དགའ་
མྱོང་། བུ་མོ་དེས་ཁོའི་གཉེན་སྒྲིག་གི་འདོད་འདུན་དང་ལེན་བྱས་མ་
སོང་། རྒྱུ་མཚན། ཁོའི་ཕུ་བོ་ཡང་བུ་མོ་དེར་དགའ་ཡི་འདུག ད་དུང་
རྒྱུ་མཚན་གཞན་ཞིག་ནི་ཁོའི་ཤིན་ཏུ་བཙོག་པོའི་ངོ་གདོང་ལ་རག་
ལས་སོ།།
1842ལོར། ཁོའི་ཕུ་བོ་ནད་ཡམས་ལས་མ་ཐར་པར་ཚེ་འཕོས་
སོང་། ལོ་ཉི་ཤུ་ལྷག་ལ་སོན་པའི་ཁོང་ལ་མཚོན་ན། འདི་ནི་འཆི་བ་དང་
གདོང་གཏད་ཐེངས་དང་པོར་ཆགས་པས། ཁོང་གིས་རྨོངས་འཐོམས་
དང་སྐྱོ་སྣང་གིས་བཅིངས་པའི་སྙན་ངག་ཅིག་བྲིས་མྱོང་།
1845ལོའི་ཟླ4བར། ཁོས་གྲོགས་པོར་སྟ་རེ་ཞིག་གཡར་ནས་
ནགས་ཚལ་དུ་ཕྱིན་སོང་། རྐང་རྗེས་གསར་བ་སྤོས་པའི་ནགས་ཚལ་
དུ་མཚེའུ་ཆེན་པོ་ཞིག་འདུག མི་རྣམས་ཀྱིས་མཚེའུ་དེའི་མིང་ལ་ཝར་
ཌོན་མཚེའུ་ཞེས་འབོད་པ་རེད།
ཁོང་གིས་བབ་ཆགས་ཀྱི་འཚོ་བ་ཞིག་རོལ་སླད་དུ་མི་ཁྲི་ཚོ་བརྒྱ་
ལྷག་པོས་མཉམ་དུ་ཁེར་རྐྱང་གི་འཚོ་བ་རོལ་སའི་ཡུལ་ཏེ། གྲོང་ཁྱེར་
དང་ཁ་བྲལ་རྗེས། གསེར་ལས་ལྷག་པའི་ཆུ་ཚོད་རང་ལ་དབང་བར་
བྱས་ནས་འཚོ་བ་ལ་རྟོག་ཞིབ་དང་ཚེ་སྲོག་ཉམས་སུ་མྱངས།
ཁོང་གིས་རང་བྱུང་གི་བཀོད་པ་ཕུན་སུམ་ཚོགས་ཤིང་ཡུལ་
ལྗོངས་ལྟ་ན་སྡུག་པ་ཞིག་བདམས་རྗེས། ཟླ་བཞིའི་རིང་ལ་གཅིག་པུར་
སྡོང་བོ་བཅད་དེ་རྨིད་གྲུ་བཞི་མ་བཅུ་བཞིས་གྲུབ་པའི་ཤིང་ཁང་ཆུང་
ཆུང་ཞིག་བཟོས་པ་དང་མཉམ་དུ་ཁྱིམ་ཆས་ཀྱང་རང་ལ་བརྟེན་ནས་
གསར་བཟོ་བྱས།
ཤིང་ཁང་དུ་ཉལ་ཁྲི་གཅིག་དང་ཅོག་ཙེ་གཅིག རྐུབ་སྟེགས་
གསུམ་བཅས་བཞག་ཡོད་ལ། ཤིང་ཁང་གི་སྔུན་ལ་ཁོང་གིས་ས་ཞིང་
ཆུང་ཆུང་ཞིག་བསློགས་ཡོད། དེ་རུ་ཞོགས་ཁོག་དང་སྲན་མ། མ་རྨོས་
ལོ་ཏོག ལ་ཕུག་བཅས་བཏབ་ཡོད། ཁོས་ད་དུང་ནན་ཀཱ་དང་ཚོད་མ་
ལས་ཞིམ་པོ་བཙགས་ཏེ། ཕྱེ་སོགས་ཀྱང་རང་གིས་བཟོས་པ་རེད། ཁོས་
རང་ཉིད་ཀྱི་ལག་ལེན་ལས་དངོས་པོའི་སྲེད་པ་ཆེས་ཆུང་ངུར་བཏང་
ནས་རང་ཉིད་གསོ་རྒྱུ་ནི་དོན་དག་དཀའ་མོ་ཞིག་རྦད་དེ་མིན་པ་ར་
སྤྲོད་བྱས། ཁོས་ཤ་མི་བཟའ་ལ་ཆང་ཡང་མི་བཏུང་བར་བློ་ཞིབ་མོས་
ཉིན་རེའི་འགྲོ་སོང་དང་ཡོང་སྒོ་ཟིན་བྲིས་སུ་ཕབ་ནས་དངོས་པོའི་འཚོ་
བས་རང་ཉིད་ཡིད་མགུ་བར་བྱས།
ཁོའི་འཇིག་རྟེན་ནི་མི་དང་སྤྱི་ཚོགས། འགྲན་རྩོད། རྒྱུ་འབྱོར་
སོགས་དང་ཁ་བྲལ་ཟིན་པས། ཁོང་ལ་སྨུག་པ་རྒྱུ་བའི་ནགས་ཚལ་དང་
ཁུ་སིམ་མེར་གྱི་མཚེའུ་དྭངས་མོ། ཡ་ཡོར་ཐིགས་པའི་ཟིལ་བ། བསིལ་
རླུང་། ཟླ་འོད་དང་བྱ་བྱེའུ་གསུང་སྙན་ལས་ཁྱིམ་ཚང་ཅི་ཡང་མེད་དོ།།
བྱ་དང་ནགས་བྱེའུ་ནི་ཁོང་གི་ཁྱིམ་མཚེས་ཡིན་ལ། དཔེ་ཀློག་དང་
བསམ་གཞིག གསར་རྩོམ། དུས་བཞིའི་འགྱུར་ལྡོག་ལ་རྟོག་ཞིབ་བྱ་རྒྱུ་
ནི་གལ་ཆེ་བའི་དོན་ཆེན་ཁོ་ནར་བརྩིས།
ང་ནི་འབྱོར་བས་ཕྱུག་པའི་མི་ཞིག་ཡིན་ཏེ། རྒྱུ་ནོར་དང་འབྲེལ་བ་མེད་པ་
དེའོ།། རྒྱུ་མཚན། ང་ལ་ཉི་ནུབ་དང་དབྱར་ཉི་གྲངས་མེད་པ་བདག་ཏུ་དབང་བས་སོ།།
ཁ་སྤུ་འཛིང་འཛིང་དུ་བཞག་པའི་སྐྱེས་པ་ཞིག་ཝར་ཌོན་གཙང་
བོའི་འགྲམ་དུ་ཁུ་སིམ་མེར་བསྡད་དེ། ཡོད་ཚད་ལ་གཏིང་ཟབ་པོས་
ལོངས་སྤྱོད་དང་བསམ་གཞིག་གཏོང་གིན་འདུག མཚམས་ལན་རེར་
གྲོགས་པོ་རེས་བསྐོར་རྒྱག་ཡོང་ཚེ། ཁོ་ཚོ་དང་མཉམ་དུ་མཚོ་ཁར་
བསྡད་ནས་མཚན་གུང་བར་ཁ་བརྡ་བྱེད་ངེས། དེའི་ཕྱིར་ཉིན། གྲོགས་
པོ་སོང་རྗེས། ཁོང་གིས་མུ་རུ་རང་གི་རྩ་དོན་ལྟར་འཚོ་བ་རོལ་གྱིན་
འདུག
ཝར་ཌོན་གཙང་བོའི་མཚེའུ་འགྲམ་གྱི་ཤིང་ཁང་ནས་ཁོང་གིས་
རུལ་དུ་མེད་པའམ་མིའི་རིགས་ཀྱི་བསམ་བློའི་རྒྱགས་ཕྱེར་གྱུར་པའི་
བརྩམས་ཆོས 《ཝར་ཏོན་གཙང་བོའི》 མ་ཕྱི་ལེགས་པར་བརྩམས།
དེབ་འདི་ནི་ཁོང་གི་མཚེའུ་འགྲམ་གྱི་འཚོ་བ་གཅིག་གཅིག་གཉིས་
གཉིས་ཟིན་བྲིས་སུ་བཏབ་པ་ཞིག་དང་། མདོར་བསྡུས་ཏེ་རང་ཉིད་ཕྱིར་
རང་བྱུང་ཁམས་དང་བབ་ཆགས་རིང་ལུགས། དངོས་སྲེད་འགོག་རྒོལ་
གྱི་འཚོ་བ་བཅས་སུ་ལོག་པའི་བསམ་བློ་བསྟན་པ་ཞིག་ཀྱང་རེད། ལྷག་
ཏུ “བབ་ཆགས་ཀྱི་འཚོ་བ་ཇི་ལྟར་རོལ་ཚུལ་གདམས་པའི” དེབ་
མཆོག་ཅིག་གོ་ཞེས་བརྗོད་ཀྱང་བླའོ།།
1947ལོ་སྟེ། ལོ་གཉིས་དང་ཟླ་གཉིས་ཀྱི་རྗེས་སུ། ཉི་མས་འཚིག་
སྟེ་ཤ་མདོག་ནག་པོར་བཏང་བའི་ཁོང་ཝར་ཌོན་གཙང་བོ་དང་ཁ་བྲལ་
ཏེ༑ ཚོགས་སྤྱི་གཞིས་སྡོད་ཀྱི་འཚོ་བ་ལས་ལྡོག་པའི་བབ་ཆགས་ཀྱི་
འཚོ་བ་མཇུག་བསྡུས་སོང་།
ཁོང་ཕྱིར་ཕ་ཡུལ་དུ་ལོག་རྗེས། མུ་རུ་དགེ་རྒན་ཨའེ་མའོ་ཧྲུན་གྱི་
ཁྱིམ་དུ་བསྡད་དེ། སྔར་ལྟར་བབ་ཆགས་ཀྱི་འཚོ་བ་རོལ་ཞོར། གསར་
རྩོམ་གྱི་རྒྱུན་སྐྱོང་བཞིན་གདའོ།། ཁོང་གསར་རྩོམ་ལ་འཇུག་པའི་ཚེ་
སུན་སྣང་སྦྱིན་པའི་དོན་དག་ཙག་ཙིག་ལ་གཡོལ་ཅི་ཐུབ་བྱེད་བཞིན་
འདུག ཁོང་གིས་ནི་ཡིག་འབྲུ་འདི་དག་སྤྱད་དེ་མི་རྣམས་ལ “འཚོ་
བའི་ཆེས་མཐོའི་དམིགས་ཡུལ་ནི་མིའི་གཞི་རྩའི་འདོད་པ་བསྐང་
རྒྱུའོ།། རྒྱས་སྤྲོས་ཕལ་ཆེ་བ་ལ་སྙིང་བོ་ཅི་ཡང་མེད་དེ། དེས་ནི་མིའི་
རིགས་ཀྱི་གསར་གཏོད་ལ་བར་ཆད་ཆེན་པོ་གཏོང་ངོ” ཞེས་བརྡ་སྤྲོད་
ཀྱིན་འདུག
ཕུགས་བསམ་ཁྲོད་ཀྱི་འཚོ་བ་ནི་གཞི་རྩའི་འདོད་པ་བསྐོང་རྗེས། ངལ་གསོའི་
ཆུ་ཚོད་བེད་སྤྱད་ནས་རང་ཉིད་སྤྲོ་བའི་ལས་ལ་འཇུག་རྒྱུའོ།།
ཁོང་ཧ་ཧྥོ་སློབ་ཆེན་ནས་མཐར་ཕྱིན་ཏེ་ལོ་བཅུ་ལྷག་འགོར་རྗེས།
སློབ་ཆེན་གྱི་རྟོག་དཔྱོད་འདྲི་གཞི་ཞིག་ལག་སོན་བྱུང་སོང་། དེར་ཁོང་
གིས་ལས་གནས་སྐོར་ལ “ང་ནི་ཁྱིམ་ཚང་དགེ་རྒན་དང་ཚད་འཇལ་
བ༑ ལྡུམ་རའི་བཟོ་བ། ཞིང་བ། རྩི་སྐུ་མཁན། ཤིང་བཟོ། རྡོ་བཟོ་བ།
དངུལ་སྒོར་གསར་བཟོ་བ། རྩོམ་པ་པོ་བཅས་ཡིན་ལ། མཚམས་ལན་
རེར་སྙན་ངག་པ་ཐ་ཤལ་བ་ཞིག་ཀྱང་ཡིན” ཞེས་བྲིས་འདུག
ཁོང་ཆོས་ཁང་དང་འདེམ་བསྐོ་གང་ལའང་ཞུགས་མི་སྲིད། ད་དུང་
ཁོང་གིས་མི་ནག་བྲན་ཁོལ་ལམ་ལུགས་ལ་རྒོལ་བ་གཏོང་ཆེད་དུ་སྲིད་
གཞུང་གིས་བསྡུ་བའི “སྤྱི་བའི་ཁྲལ” ཐེངས་གཅིག་ལའང་འཇལ་མ་
མྱོང་།
1846ལོའི་ཟླ་བདུན་པ་སྟེ། ཁོང་ཝར་ཌོན་གཙང་བོར་གཞིས་
ཆགས་པའི་དུས་ཀྱི་དགོང་མོ་ཞིག་ལ། ཁོ་རང་བཙོན་ཁང་དུ་བཟུང་
སོང་། རྒྱུ་མཚན། ལོ་ངོ་བཞིའི་རིང་ལ། ཁོང་གིས་སྤྱི་བའི་ཁྲལ་ཐེངས་
གཅིག་ཀྱང་མ་འཇལ་བས་རེད། ཐོ་རེའུ་ལགས་ཀྱི་ལྟ་ཚུལ་ལྟར་ན།
ཁྲལ་འདི་བསྡུ་བ་ནི་མཐོང་ཆུང་བླ་ལྷག་ལྡན་པ་ཞིག་ཡིན་པ་གཞིར་
བཞག་ལས་གཞན། སྲིད་གཞུང་གིས་ཁྲལ་དེ་དག་བྲན་གཡོག་ལམ་
ལུགས་རྒྱ་བསྐྱེད་བྱེད་དུ་གཏོང་བ་ཁོ་ན་ལགས་པས། ངེས་པར་དུ་རྒོལ་
བའི་འདུ་ཤེས་གཟུང་དགོས་པར་སྙམ། ཉིན་དེར། ཁོང་ལྷམ་བཟོའི་
སར་ལྷམ་ལེན་དུ་བགྲོད་སྐབས་བཙོན་སྲུང་བ་ཧྲན་མའོ་དང་ཁྲལ་སྡུད་
པ་ཞིག་ལ་འཕྲད་ནའང་། ཁོང་གིས་སྔར་ལྟར་ཁྲལ་མ་འཇལ་བ་མ་
ཟད། རང་ཉིད་ཀྱི་ལྟ་ཚུལ་ལྷུག་པོར་བརྗོད་པས། ཁོང་བཙོན་ལ་གཟུང་
རྒྱུ་ཞེས་འཇིགས་བསྐུལ། དེ་ལྟ་ནའང་། ཁོང་གིས་ངོ་རྒོལ་དང་དགག་
སྒྲུབ་གཏོང་ཆེད་རང་མོས་ཀྱིས་བཙོན་ལ་སོང་སྟེ་ཆུ་ཚོད་ཡུན་རིང་ལ་
བསྡད་རྒྱུ་སྟ་གོན་བྱས། སྟབས་མ་ལེགས་པ་ཞིག་ལ། ཁོང་གི་མ་ཡུམ་
གྱིས་གནས་ཚུལ་དེ་མ་བཟོད་པར། ཁོང་གི་ཨ་ཅེ་ལ་བཙོན་སྲུང་བར་
སྒོར་མོ་འགའ་བྱིན་དུ་བཅུག་པ་ན། ཅུང་འཕྱི་སོང་བས། དེའི་ཕྱིར་ཉིན་
ཁོང་བཙོན་གྲོལ་གཏང་རྒྱུ་ཐག་བཅད། སྐྱ་རེངས་ཤར་བའི་དུས་སུ་
ཁོར ང་གློད་གྲོལ་བཏང་སོང། འོན་ཀྱང་། ཐོ་རེའུལགས་ཁོང་ཁྲོ་གཏིང་
ནས་ལངས་འདུག རྒྱུ་མཚན། ཁོང་གིས་བཙོན་ཁང་ནས་མུ་མཐུད་དུ་
ངོ་རྒོལ་བྱ་བའི་གོ་སྐབས་ཤོར་བས་སོ།།
ཐོ་རེའུ་ཞག་གཅིག་ལ་བཙོན་དུ་བསྡད་པ་ནི་རྐྱེན་ངན་གྲོགས
སུ་ཤར་བའོ།། དོན་དེར་བརྟེན་ཁོང་གིས “སྤྱི་དམངས་ཀྱིས་མི་བསྟུན་
པ་སྨྲ་བའི་ཁེ་དབང” ཞེས་པའི་བརྩམས་ཆོས་ལེགས་འགྲུབ་བྱུང་
སོང་། དེ་རུ“ཁོ་རང་གིས་ཕྱོགས་སུ་མ་ལྷུང་བར་ཐ་ཚིག་འདི་སྒྲོག་
ཕོད་དེ། ཆེས་བཟང་བའི་སྲིད་གཞུང་ནི་སྒྲིག་ཁྲིམས་དང་དམ་དྲག་
ཆེས་ལྷོད་པའི་སྲིད་གཞུང་ངོ” ཞེས་པ་སོགས་སྐད་ཆ་རྐང་འདྲ་བ་
མང་པོ་ལབ་འདུག”
1854ལོར། 《ཝར་ཌོན་གཙང་བོ》 པར་དུ་བསྐྲུན།
1862ལོར།ཐོ་རེའུལགས་གློ་གཅོང་གིས་ཚེ་འཕོས་སོང་།སྐབས་
དེར། ཁོང་དགོང་ལོ་ཞེ་བཞི་ལས་ལོན་མེད་ནའང་། སྔར་ལྟར་ཕོ་ཧྲེང་
རེད།
མི་ཤིན་ཏུ་མང་པོ་ཞིག་ཁེར་ཧྲེང་གི་རེ་ཆད་ཀློང་ན་འཚོ་ཡི་འདུག ཁོ་ཚོ་ཤི་
བའི་ཚེའང་ཁོ་ཚོས་རང་ཉིད་ཀྱི་གཞས་སྔར་ལྟར་བླངས་མི་འདུག
ཝར་ཌོན་གཙང་བོ།
ཚན་སྐྱུར།
• ང་རང་ནགས་ཚལ་དུ་བགྲོད་དོན་ནི། གཟབ་ནན་གྱིས་འཚོ་
བ་ཞིག་རོལ་སྙམ་པ་ཡིན། རྣམ་དག་གིས་ཚེ་སྲོག་གི་རྩད་པར་གདོང་
གཏད་དེ། ཚེ་སྲོག་གིས་ཚུར་བསླབ་པ་རྣམས་ཡོད་པ་ངེས་ཐུབ་མིན་ལྟ་
འདོད་པ་ཙམ་མོ།། ལྡོག་སྟེ་རང་ཉིད་འཆི་བའི་ཚེའང་དོན་གྱིས་འཚོ་བ་
རོལ་མ་ཐུབ་པ་དཔག་འདོད་པ་ག་ལ་ཡིན་ཨང་། ཁོ་རང་གིས་ནི་འཚོ་
བ་ལས་ལྡོག་པའི་འཚོ་བ་སྐྱེལ་ན་མི་འདོད་དེ། རྒྱུ་མཚན། འཚོ་བ་ནི་
ཤིན་ཏུ་རྩ་ཆེ་བ་ཞིག་ཡིན་པས། ཁོ་རང་གིས་ནི་ཡོད་ཚད་ཐོག་མ་ནས་
ཕུན་སུམ་ཚོགས་པ་ཞིག་མིན་ན་སྙམ་བཞིན་པས་སོ།།
· ཁོ་རང་གིས་བལྟས་ན། མི་མང་པོ་ཞིག་གིས་འཚོ་བར་ཁྱད་
མཚར་པའི་རྣམ་འགྱུར་གྱིས་ལྟ་ཡི་འདུག ང་ཚོས་སྔར་ལྟར་གྲོག་མ་
བཞིན་འཚོ་བར་བརྙས་རྒོལ་བྱེད་བཞིན་ང་ཚོས་འཚོ་བའང་དོན་དག་
ཙག་ཙིག་ལས་བོར་འགྲོ་ཡི་གདའ།
• ང་རང་འཚོ་བའི་ཟབ་སར་འཇུག་པར་སྤྲོ་སྟེ། འཚོ་བའི་ངོས་
ཀྱི་ཉིང་ཁུ་མ་ལུས་བཞིབས་རྗེས། སི་བྷ་ཌ་ཁུའི་རིགས་རྒྱུད་ཇི་བཞིན་
དཔའ་སྤོབས་ལྡན་ངེས་པས། འཚོ་བ་དང་འབྲེལ་བ་མེད་པའི་ཟང་
ཟིང་མཐའ་དག་ཀྱང་ཕམ་པར་རྒྱག་ཐུབ་པར་མ་ཟད། ཁོད་ཡངས་
པའི་ལམ་ཁ་ཞིག་བསྐྲུན་ཏེ། རྩྭ་ལྡུམ་མ་ལུས་མཐར་སྐྲོད་ཀྱིས་འཚོ་བ་
ལོགས་ཤིག་ཏུ་བསུས་ཏེ། འཚོ་བའི་ཆ་རྐྱེན་གྱི་ངོ་བོ་ཆེས་དམའ་ཤོས་
སུ་གཞག་འོས།
ངས་ནི་ཁྱོད་ལ་དོན་དག་གཉིས་ནས་གསུམ་ལས་བརྒྱ་སྟོང་
མང་པོ་མེད་ཅེས་སྨྲ་ཡི་ཡོད། དེ་ནི། ཁྱོད་ཀྱིས་ཨང་ཀི་བཅུ་ཡི་ཚབ་ཏུ་
ཁྲི་ཚོ་བརྒྱ་མི་བགྲང་བར། རྩིས་ཐོ་དེའང་ཆེས་སླ་མོའི་སྒོ་ནས་རྒྱུན་
སྐྱོངས་ཤིག་ཅེས་པ་དང་འདྲའོ།།
·སླ་མོར་ཆོས། གལ་ཏེ། ཉིན་གཅིག་ལ་ཟས་ཐུན་གསུམ་རོལ་
དགོས་ཚེ། ཟས་ཐུན་གཅིག་ལ་གཏང་འོས། སྔོ་ཚོད་ཀྱང་སྣ་ཁ་བརྒྱ་མི་
དགོས་ཏེ། སྣ་ཁ་ལྔ་ཡིས་འཐུས་སོ།། དེ་བཞིན་དོན་དག་གཞན་པའང་
གོང་སྤྲོས་ལྟར་སླ་མོ་རུ་ཐོངས།
•ཁྱོད་ཀྱི་འཚོ་བ་ཇི་ལྟར་ཐབས་ཆག་ཏུ་གྱུར་ནའང་། ཁྱོད་
ཀྱིས་དེ་ཉིད་ཉམས་སུ་མྱོང་དགོས། དེར་གཞའ་མི་འོས། དམོད་ཀྱང་
མི་འོས་སོ།། འཚོ་བ་ནི་ཁྱོད་ཀྱི་ངོ་བོ་ལྟར་གཏན་ནས་མི་ངན་ཏེ། ཁྱོད་
རང་འབྱོར་བས་ཤིན་ཏུ་ཕྱུག་པའི་ཚེའང་། བལྟས་ཡོང་ན། ཁྱོད་ཀྱི་འཚོ་
བ་སྔར་ལྟར་དབུལ་ངེས། སྐྱོན་འཚོལ་བར་གོམས་པའི་མིས་ནི་ལྷ་ཡུལ་
ནས་ཀྱང་སྐྱོན་འཚོལ་ངེས་པས། ཁྱོད་ཀྱི་འཚོ་བ་ཇི་ལྟར་དབུལ་ནའང་།
ཉིད་ཀྱིས་འཚོ་བ་སྤྲོ་སྤྲོ་མཛད་འོས།
• དཔེར་ན།ཁྱོད་རང་དབུལ་ཕོངས་ཁྱིམ་ཚང་ཞིག་ཏུ་སྐྱེས་ནའང་།
ཁྱོད་ལའང་གཟི་བརྗིད་ཀྱི་སྤྲོ་སྣང་ལོངས་སུ་སྤྱོད་པའི་དུས་བཟང་ཞིག
ཡོད་ངེས།
• དུས་ཚོད་ནི་ཁོ་རང་གིས་ཉ་འཛིན་བཞིན་པའི་དུས་ཀྱི་ཆུ་ཕྲན་
ཡིན་ཚེ། ཁོ་རང་གིས་དེ་ལས་ཆུ་བཅུས་ནས་བཏུང་སྲིད། ཁོ་རང་གིས་
ཆུ་འཐུང་བཞིན་པ་དང་བསྟུན་ནས་བྱེ་མའི་ཕུ་ཆུ་མཐོང་བྱུང་། དེ་ནི་ཇི་
འདྲའི་སྲབ་ཨང་། དེ་ཉིད་ཕྲ་ཤང་ཤང་བཞུར་སོང་། འོན་ཀྱང་། དྲན་པ་
ཁོ་ན་ཤུལ་ཏུ་བསྐྱུར་སོང་བས། ང་ཡིས་དེ་ལས་ཀྱང་ཟབ་པའི་ས་ནས་
ཆུ་བཅུ་དགོས། བར་སྣང་གི་ཉ་གཟུང་དགོས། ཕུ་ཆུའི་འཇིངས་སུ་རྡོ་བ་
ལྟར་གན་རྐྱལ་དུ་ཉལ་བའི་སྐར་ཚོགས་བཏུ་དགོས།
ང་ཚོས་གང་དང་ཅི་ལའང་མི་དཔྱོད་པར་ཅིའི་ཕྱིར་རྒྱལ་ཁ་
འཐོབ་པར་བྲེལ་དགོས་སམ། ལྷག་ཏུ་རྩོལ་བ་ཐམས་ཅད་མཐར་
སྤྱུགས་བཏང་རྗེས།དེ་འདྲའི་ཧམ་སེམས་ཤིག་གང་ནས་སྐྱེས་པ་རེད།

ལྦན་གྷོའོ།

(VincentWillemvan Gogh ༡༨༥༣—༡༨༩༠)
ལྦན་གྷོའོ།
ལྦན་གྷོའོ།(Vincent Willemvan Gogh 1853—1890)
ཁོང་ནི་ཧུར་ལན་གྱི་རི་མོ་མཁན་ཞིག་ཡིན། བག་ཆགས་ཕྱི་མའི་རིང་ལུགས་ཀྱི་
སྔོན་བྱོན་པའང་ཡིན། ཁོང་གིས་མངོན་མཚོན་རིང་ལུགས་ལ་ཤུགས་རྐྱེན་ཐེབས་
མྱོང་། ཚེ་གང་བོར་རི་མོའི་བརྩམས་ཆོས་འབོར་ཆེན་གསར་རྩོམ་བྱས་ཀྱང་།
འཚོ་ཚིས་དང་མིག་ལྡོངས་པའི་ཤེས་རྟུལ་གྱིས་ཁོང་ལ་བརྙས་བཅོས་གྲངས་མེད་
ཐེབས་མྱོང་། མཇུག་མཐར་ཞིང་ཁ་ཞིག་ནས་མེ་མདའ་རང་གི་བྲང་ཁར་གཟས་
ཏེ་སྐམ་ཁ་མནན་སོང་། མདོར་ན། ཁོང་ནི་རང་སྲོག་འདོར་དགོས་ཀྱང་ཤེས་རབ་
དང་སྒེར་གཤིས་མི་དོར་བའི་མི་ཕོ་དབུལ་པོ་ཞིག་རེད།
སྐྲ་རིང་བོ་བཞག་ཅིང་། ཆང་བཏུང་བར་སྤྲོ་བའི་ཁོང་གིས་པི་ཝང་དཀྲོལ་མི་
ཤེས་ནའང་། ཉིན་རྒྱུན་ལག་ཏུ་པི་ཝང་ཞིག་བཟུང་ནས་ཕུགས་རེ་འབྱུང་འགྱུར་ལ་
གཏད་དེ། “ནམ་ཉི་མ་ཞིག་ལ” ཞེས་ཡང་ཡང་ཟློ་བཞིན་འདུག
ཨའོ་ཝོ•སར་ཐའོ་ཡིས 《ལྦན་གྷོའོའི་རང་རྣམ》 དུ་ཞིབ་བརྗོད་
བྱས་པའི་ཚིག་ཐུང་།
ཁོང་ནི་ཚོར་བ་སྐྱེན་པོར་སྦྲུམ་པའི་ཤེས་རབ་ཀྱི་སྐྱེས་བུ་ཞིག་རེད།
ཁོང་ནི་རིག་པ་གྲུང་པོར་སྒྲིམ་པའི་སྨྱོན་པ་ཞིག་རེད།
ཁོང་ནི་བདག་ཉིད་ལ་མནར་གཅོད་གཏོང་སྤོབས་པའི་མི་ཕོ་ཞིག་
རེད།
ཁོང་ནི་གཞུང་རབ་ཏུ་དྲང་ནའང་རྒྱུད་རྩུབ་ལ་འཇམ་པའི་མི་
ཕོ་ཞིག་ཡིན་ལ། བསམ་བློར་ཟབ་ཚད་དང་བྱིས་པའི་ངང་རྒྱུད་ཀྱིས་
ཡོངས་སུ་ཕྱུག་པའི་མི་ཕོ་ཞིག་རེད།
ཁོང་ནི་ཉི་མ་རི་མོར་རྩོམ་རྒྱུར་བླ་ལྷག་སྤྲོ་བའི་མི་དེ་རེད།
ཁོང་ནི་རང་ཉིད་ཀྱི་རྣ་བ་གྲིས་བཞར་ཏེ་དེ་ཉིད་ལེགས་སྐྱེས་སུ་
འབུལ་མཁན་གྱི་སྨྱོན་པ་དེ་རེད།
ཁོང་ནི་ཞིང་ཁ་ནས་མེ་མདའ་རང་གི་བྲང་ཁར་གཟས་ཏེ་སྐམ་ཁ་
མནན་མཁན་གྱི་འཆལ་བོ་དེ་རེད
ཁོང་ལ་ཧྲུལ་པོར་གྱུར་པའི་གྱོན་ཆས་ཤིག་གོན་རྒྱུ་ཡོད་ལ། དེ་
ལས་གཞན་ཁོང་ལ་མི་སྡུག་པའི་ངོ་གདོང་ཞིག་ཀྱང་ཡོད།
ཁོང་ནི་ལོ་ན་གཞོན་དུས་པི་ཝང་བྲང་ཁར་གླན་མྱོང་བའི་མི་དེ་
རེད།
ཁོང་གི་མི་ཚེ་ནི་རེ་ཆད་དང་དབུལ་ཕོངས། ཁེར་རྐྱང་བཅས་ཀྱིས་
མཇུག་བསྡུས་པ་ཞིག་རེད།
གསོན་ངོགས་ན་ཡོད་དུས། ཁོང་གི་རི་མོའི་བརྩམས་ཆོས་ལ་དང་
དོད་བྱེད་མཁན་གཅིག་ཀྱང་མ་བྱུང་བས། ཁོང་གིས་གཞན་གྱི་དད་
གུས་དང་བརྩེ་སེམས་ཀྱི་བྲོ་བ་མྱངས་མྱོང་མེད།
ཚོན་སྟུག་པོར་བསྐུས་ནས་མིའི་སེམས་ཁམས་མཚོན་པའི་ཁོང་
གི་བརྩམས་ཆོས་དག་ལ་འགྲེལ་བཤད་བྱ་མཁན་གཅིག་ཀྱང་མ་བྱུང་།
རྒྱུ་མཚན།ཁོང་ནི་ཤེས་རབ་ཀྱིས་སྨྱོ་བའི་ཕ་མཐར་བུད་དུ་བཅུག་པའམ།
ཡང་ན་སྨྱོ་བའི་ཕ་མཐས་ཁོ་ལ་ཤེས་རབ་བསྐྱེད་པས་སོ།།
1853ལོར། ལྦན་གྷོའོ་ཧུ་ལོན་དུ་སྐྱེས། ཁོང་གི་ཡབ་ཆེན་ནི་ཡེ་
ཤུའི་ཆོས་དཔོན་ཞིག་རེད།
1857ལོར།ལྦན་གྷོའོའི་བློས་ཐུབ་ཀྱི་ནུ་བོ་ཐེ་ཝོ་སྐྱེས།
1861 ལོར། ལོ་ན་བརྒྱད་ཙམ་གྱི་ལྦན་གྷོའོས་མི་ཚེའི་ཆེས་ཐོག་
མའི་སྐྱ་རིས 《ཞི་ལ》 ཞེས་པ་བྲིས་ཏེ། མ་ཡུམ་ལ་གཟིགས་སུ་བཅུག་
པ་ན། མ་ཡུམ་གྱིས་ཁོང་ལ་བསྟོད་ཚིག་ཅིག་ཕུལ་ནས་དེ་མ་ཐག་ཏུ་རི་
མོ་དེ་ཉིད་གཙབས་སོང་།
1869ལོར། ལྦན་གྷོའོས་རྒི་ཨར་ཕའེ་ཡི་སྒྱུ་རྩལ་སྤྱི་གཉེར་ཁང་
གི་རི་མོའི་ལས་ཚན་ཞིག་ཏུ་ལས་བཟོ་བ་བྱས། དེར་བསྟུན་ཁོང་ཧའོ་
ཡཱ་དང་པའོ་ལོའུ་སའེར། པཱ་ལའེ་བཅས་ཀྱི་ཡན་ལག་ཚོང་ཁང་དུ་ལས་
ཀར་སོང་སྟེ།གཞི་ནས་ལོ་བདུན་འགོར་སོང་།
1876ལོར། ཁོང་ལས་གནས་ལས་རྒྱང་ཕུད་བཏང་བས། ཁོང་
གིས་འཚོ་ཚིས་ཀྱི་ཆེད་དུ་ལྷ་ཆོས་རིག་པའི་སློབ་གླིང་ཞིག་ལ་རྒྱུགས་
རེ་སྤྲད་ནས་ཆོས་དཔོན་ཞིག་བཅའ་བའི་རེ་འདུན་འཆང་ནའང་།
འབྲས་དེ་ཡང་སྟོང་བར་གྱུར།
1879ལོར། ཁོང་གིས་དོན་དངོས་ཀྱི་ཆོས་དཔོན་ཆོ་ལོ་བརྩད་
མ་ཐུབ་པས། ཆོས་ཚོགས་ཀྱིས་ཁོ་རང་མཐར་སྤྱུགས་བཏང་། དོན་
དག་འདིས་ཁོང་ལ་ཕམ་ཁ་ཡ་མེད་ཅིག་སྤྲད་དེ། ཁོང་གི་འཁྱམ་ཉུལ་
གྱི་འཚོ་བའི་འགོ་ཡང་སྐབས་དེ་ནས་ཚུགས། ཏག་ཏག་སྐབས་དེར།
ཁོང་གིས་ཏའེ་རྒི་སའེ་དང་སའེ་ཁྲོ། ཡའེ་རྒི། ཤིག་སེ་ཕེར་སོགས་ཀྱི་
བརྩམས་ཆོས་འབོར་ཆེན་བཀླགས་མྱོང། ཁོང་དབུལ་ཕོངས་དང་
འབྱུང་འགྱུར་ལ་ཡིད་ཕམ་སྟེ་རང་ཉིད་ཉིན་ཞག་མེད་པར་ཁང་བ་རུ་
བཅུམས་ཐེངས་ཇེ་མང་དུ་བཏང་ནས་རི་མོའི་སྐྱ་རིས་སྦྱངས།
1880ལོར། ཁོང་ཁྱིམ་དུ་བསྒོངས་རྒྱུ་མང་སོང་བར་བརྟེན་ཁྱིམ་
མི་རྣམས་ལའང་སེམས་ཁྲལ་ཇེ་ཆེར་ཕྱིན་ཏེ། ཁོང་ཕྱི་ལ་འཁྱམ་འགོ་
ཚུགས་སོང་། གཏེར་རྐོ་བ་ཞིག་གི་ཁྱིམ་དུ་བསྡད་ནས་མའེ་ལའེ་ཡི་
བརྩམས་ཆོས་ལ་ལད་འབྲི་བྱས། ལོ་དེའི་ཟླ་བཅུ་བར། ཁོང་དང་རི་མོ་
མཁན་ལྦན •ལའ་ཕའོ་ཏྲི་གཉིས་པའོ་ལའོ་སའེར་ནས་ངོ་ཤེས་སུ་གྱུར།
ལྦན · ལའ་ཕའོ་ཏྲིས་ལྦན་གྷོའོ་ལ་གློག་པར་རྒྱག་རྒྱུ་དང་གཤགས་
བཅོས་རིག་པ་བསླབ་པའི་སྐུལ་མ་བཏང་བར་བརྟེན་ཁོང་གིས་ཀྱང་དེ་
ཉིད་དང་ལེན་བྱས་ཏེ། ནུ་བོ་ཐེ་ཝོས་ཁོང་ལ་རྒྱུ་འབྱོར་ངོས་ནས་རོགས་
ཆེན་པོ་བྱས།
ཁོང་གིས་རྨོངས་པ་དང་དོགས་འཚེར་གྱི་ལམ་བུ་གྲངས་མེད་
བརྒྱུད་མཐར་གཞི་ནས་ཚེ་གང་བོའི་ལས་གནས་ཤིག་རྙེད་པ་ནི་རི་མོ་
གསར་རྩོམ་བྱ་རྒྱུའོ།།
ནུ་བོར་སྤྲིངས་པའི་འཕྲིན་ཡིག་ཏུ།
ངས་ཉི་མ་འབྲི་བའི་དུས་སུ། དེ་ནི་མི་རྣམས་ཧང་སངས་པར་བྱེད་
པའི་མྱུར་ཚད་ཀྱིས་འཇིགས་སུ་རུང་བའི་འོད་དང་དྲོད་ཀྱི་རླབས་རིས་
ཆེན་པོསྐྱོམ་པར་བྱེད་དོ།། མིའི་བློ་ཡིད་དུ་མི་ཤོངས་པར་ཧང་སངས་
ངེས་ལ། ངས་ཞིང་ཁ་འབྲི་བའི་དུས་སུ། གྲོ་རྡོག་ནང་ནས་རྡུལ་ཕྲན་རེ་
རེའང་ཁོ་ཚོའི་མཐའ་མའི་ངལ་རྩོལ་དང་གྲུབ་འབྲས་སུ་འགྱུར་བར་
ཡོད་ཚད་བློས་གཏོང་བ་ཡིན། ངས་ཀུ་ཤུའི་སྡོང་བོ་འབྲི་བའི་དུས་སུ།
མི་རྣམས་ཀྱི་སྣང་ངོར་ཀུ་ཤུའི་ཁུ་བས་ཀུ་ཤུའི་ཕྱི་ཤུན་ཕྱེས་ཏེ་ཚི་གུའི་
དཀྱིལ་གྱི་ས་བོན་རང་ཉིད་ཀྱི་ཤིང་འབྲས་ཀྱི་རྩོལ་བར་བསྒོམ་པར་བླ་
ལྷག་འབད་བཞིན་ཡོད།
1883ལོར། ལྦན་གྷོའོ་ཧའོ་ལོན་བྱང་ཁུལ་དུ་ལོག་སྟེ། སྣུམ་ཚོན་
རི་མོ་དངོས་སུ་འབྲི་འགོ་བརྩམས།
སྐབས་དེར།ཁོང་ཕོ་ལོ་སུམ་ཅུར་བརྒལ་ལ་ཉེ།
སྔ་མོའི་དུས་སུ། ཁོང་གི་ཚོན་འོག་ཏུ་ཞིང་བ་དང་བཟོ་བ་གཏིང་
ཟབ་པོས་མཚོན་པ་
བརྒྱུད་དེ། སྒེར་གཤིས་
ཀྱང་དོད་པ ར་བྲིས་
འདུག
ཁོང་གི་ཆེས་ཐོག་
མའི་རི་མོའི་བརྩམས་
ཆོས 《ཞོག་ཁོག་བཟའ་བའི་མི》 ཞེས་པ་ནི་འཚོ་བ་ལོ་བརྒྱའི་སྔ་
རོལ་དུ་བསྐྱལ་པའི་གདོད་མའི་མི་དངོས་མ་ཞིག་བྲིས་པ་ཡིན་ཏེ། ཁོ་
ཚོའི་ལག་པ་དང་ཞོག་ཁོག་གི་ཁ་དོག་ཀྱང་གཅིག་མཚུངས་སུ་བྲིས་
འདུག
སྐྱོ་ངལ་གྱིས་བཟུང་བའི་དབྱངས་འགྲོས་དེ་དག་ལས་ཁོང་གི་ནང་
སེམས་ཀྱི་དཀའ་སྡུག་དང་མནར་གཅོད་མཐོང་ཐུབ་
1886ལོར།གྲོགས་པོ་དང་མཉམ་དུ་པཱ་ལའེ་རུ་བསྐྱོད།
ཐེངས་དེར་པཱ་ལའེ་རུ་བསྐྱོད་པ་ནི་ཁོང་གི་སྒྱུ་རྩལ་གསར་རྩོམ་གྱི་
དཀྱོགས་མཚམས་གལ་ཆེན་ཞིག་ཏུ་གྱུར་སོང་།
སྒྱུ་རྩལ་གྲོང་ཁྱེར་ནས་ཁོང་གིས་སྔ་མོའི་དུས་ཀྱི་བག་ཆགས་
རིང་ལུགས་པའི་རི་མོ་མཁན་ལ་མཇལ་འཕྲད་གནང་ཐུབ་སོང་། མའེ་
ནའེ་དང་མའོ་ནའེ། ལའེ་ནོད་ཨའ་བཅས་ཀྱི་བརྩམས་ཆོས་ཀྱི་འཁྲུལ་
འགྱུར་མཚོན་ཐབས་ཀྱིས་ཁོར་བློ་སྐྱེད་མང་དུ་ཐོབ་སྟེ། ཁོང་གིས་ནང་
སེམས་སྤྲོས་བརྗོད་བྱེད་ཐབས་ཀྱི་རི་མོ་གསར་རྩོམ་གྱི་ལམ་བུ་རྙེད་
སོང་།
1888ལོར། ལྦན་གྷོའོ་གཅིག་པུར་ཧྥ་རན་སིའི་ལྷོ་ཕྱོགས་ཨ་འར་
དུ་སོང་། དེ་གར་ལོ་གཉིས་ལ་བསྡད་ནས་གསར་རྩོམ་གྱི་ཐོད་བརྒལ་
ཀྱང་དུས་ཚོད་དེར་འཕྱུར་བ་རེད། ཉིན་བདུན་བརྒྱའི་ཡུན་ལ། ཁོང་
གིས་རི་མོ་སུམ་བརྒྱ་ལྷག་བརྩམས་རྗེས། མུ་རུ་རང་ཉིད་དང་སྡོང་བོ།ཉི་
དགའ་མེ་ཏོག ཞིང་ཁ། ཉི་མ། སྐར་ཚོགས་བཅས་ཚོན་སྟུག་པོ་དང་སྨྱུ་
གུ་རང་དབང་བའི་འོག་ཏུ་བསྐུས་ནས་མི་རྣམས་ལ་ཁྱད་མཚར་པའི
སྣང་བརྙན་ཞིག་བཤམས་སོང་།
ནུ་བོ་ཧྥེ་ཝོ་ལ་སྤྲིངས་པའི་འཕྲིན་ཡིག་ཏུ།
ང་ཡི་རིག་པ་ནི་རྒྱུན་དུ་གྲུང་བོར་གནས་མི་ཐུབ་པར་མག་མོག་
རབ་རིབ་ཏུ་གྱུར་ཏེ། འདུ་ཤེས་སུ་བདག་ཉིད་སད་མི་ཐུབ་པའི་རྐྱེན་
གྱིས་ཡིན་ནམ། གང་ལྟར། རི་མོ་དེ་དག་ནི་རྨི་ལམ་འཁྲུལ་བ་ཇི་བཞིན་
ང་ལ་གཟས་ནས་རྒྱུགས་ཡོང་།
འདི་ནི་མིང་དུ་གྲགས་པའི་རི་མོ
《ཉི་དགའ་མེ་ཏོག》 ཅེས་པ་ཡིན་ལ།
ཚད་མཐོ་བའི་ཁ་དོག་གཙང་རྐྱང་བས་
རི་མོར་ཆེས་མཛེས་པའི་འོད་ཟེར་གྱིས་
སྤྲས་ཏེ། སེམས་བྱུང་དང་འབྱམས་ཀློང་
གཉིས་ཀ་མངོན་པར་མཚོན་འདུག
ཡང་ན། ཁུར་དུ་ལྕི་བའི་ཁེར་རྐྱང་མཚོན་སྟོབས་ཀྱིས་རི་མོ་ལ་མཛེས་
པ་བླ་ན་མེད་པ་བསྐྲུན་འདུག
སྐར་ཚོམ།
དེ་ནི་ཇི་འདྲའི་ཁྱད་མཚར་ཞིང་འོད་ཆེམ་ཆེམ་གྱི་ཡུལ་ལྗོངས
ཤིག་རེད་ཨང་།
ལྦན་གྷོའོ་ནི་སྐར་མ་འཕྱོ་བཞིན་པ་རི་མོའམ་གསར་རྩོམ། རྩུབ་
རེག་གི་སྨྱུ་གུ་བཅས་སུ་དྲངས་ཐུབ་མཁན་ཞིག་ཡིན་ཏེ། ནམ་མཁའ་
རུ་མེ་ལྕེ་སྔོན་པོ་ཞིག་འཁོར་སྐྱོད་དང་བཅས་འབར་བཞིན་པ་དང་
འདྲ་བའི་སྐར་མ་ནི་ཤིན་ཏུ་ཆེ་ལ།འོད་སེར་པོ་ཞིག་ཀྱང་ཁྲ་ཚུབ་ཚུབ་
བྱེད་དོ།།
རི་མོ་དེ་རྩོམ་པའི་སྐབས་སུ། ལྦན་གྷོའོའི་ནང་སེམས་ནི་དཔའ་
ངར་དང་སྨྱོ་ཧམ། ཁྱད་མཚར་པའི་རྟོག་པས་ཁེངས་པའང་ཤེས་ཐུབ་བོ།།
ནུབ་མོའི་ཁོ་ཧྥེ་ཁང་
དམར་པོ་དང་ལྗང་ཁུ
བསྡེབས་པ་ནི་མིག་ལ་མི་རན་
པའི་ཁ་དོག་གཉིས་ཏེ། དེས་
མིའི་སེམས་ཁམས་སུ་མི་སྡུག་
པ་སོགས་ལྡུད་པར་མ་ཟད།
མོའི་ངོས་ཀྱི་མི་སྣའི་གསོན་
ཉམས་ཀྱང་ཤོར་འགྲོའོ།།
ནུ་བོ་ཐྲི་ཝོ་ལ་སྤྲིངས་པའི་འཕྲིན་ཡིག་ཏུ།
ངས་ནུབ་མོའི་ཁོ་ཧྥེ་ཁང་ཞེས་པའི་རྩོམ་ཆོས་སུ་ཁ་དོག་དམར་པོ་
དང་ལྗང་ཁུ་གཉིས་མངོན་པ་ནི་མིའི་རིགས་ཀྱི་འཚོ་བའི་ཆེས་འཇིགས་
རུང་གི་ཟུར་ངོས་ཤིག་མཚོན་པ་ཡིན་ལ། ཁ་དོག་འདི་དག་ནི་དངོས་
ཡོད་རིང་ལུགས་ཀྱི་རྩ་དོན་ལས་རྦད་དེ་འགལ་བར་བྱས་ཏེ་རབ་རིབ་
ཀྱི་ཆ་བླ་ལྷག་ལྡན་པར་བྱས་ཡོད། ཁོ་རང་གི་ནུབ་མོའི་ཁོ་ཧྥེ་ཁང་ཞེས་
པས་ནི་མི་རྣམས་སྨྱོ་བར་བྱེད་པ་དང་བདག་ཉིད་ནག་ཉེས་ལ་རྔམ་
པའི་ཁོར་ཡུག་ཅིག་མཚོན་ཨེ་ཐུབ་སྙམ་པས། ཟིང་སྐྱ་དང་ཁྲག་མདོག
དམར་ནག་གི་ཆང་མདོག ཚོས་ཁ་སྣུམ་པའི་ལྗང་ཁུ་བཅས་ཀྱིས་
ཕུགས་བསམ་འདི་མངོན་འགྱུར་བྱེད་ཐབས་བྱས་ཡོད། དེ་དག་ནི་མེ་
དམར་པོའི་དམྱལ་ཁམས་ཀྱི་ངོ་བོ་དང་མདོག་ཤོར་བའི་རེ་ཆད། མུན་
ནག་བཅས་སྦྲ་བེ་སྦྲིད་བེར་གཉིད་ལ་རྔམ་པའི་མི་ཚོགས་ཀྱིས་བསྐོར་
བསྡད་པས་ཀྱང་མཚོན་ཐུབ་པར་སྙམ་ཡོད།
ཁང་བ་སེར་པོ།
རི་མོ་འདི་ནི་ལྦན་གྷོའོ་ཨ་འར་དུ་གཞིས་དུས་ཀྱི་ཁང་བ་རེད།
ནུ་བོ་ཐྲི་ཝོ་ལ་སྤྲིངས་པའི་འཕྲིན་ཡིག་ཏུ།
རི་མོ་འདི། ངས་ཁ་ཞེ་གཉིས་མེད་ཀྱིས་རི་མོ་མཁན་ཞིག་གི་
གཞིས་ཁྱིམ་དུ་བསྒྱུར་ཡོད། དེ་ནི་རྒྱས་ཤོམ་མི་ཆེ་བའོ།། ལྡོག་སྟེ་དོང་
ཙེ་རིན་པའི་དངོས་པོ་གཅིག་ཀྱང་བཞག་མེད་པས་མཚོན་ལ། ཁོ་རང་
གི་རེ་བ་རུའང་ཁང་བ་སེར་བོའི་སྒེའུ་ཁུང་ནམ་ཡང་ཕྱེས་ཏེ་གཏན་རྒྱུ་
མེད་ན་སྙམ། དེའང་།འོད་ལམ་ལམ་གྱི་སྐར་ཚོམ་མཐོང་རྒྱུའོ།།
རང་གཟུགས་རི་མོ།
རི་མོ་མཁན་ངེས་པར་དུ་མུ་ནས་མུ་རུ་རང་གི་ནང་སེམས་སུ
གཏིང་ཟབ་པོས་འཇུག་དགོས་
ལ༑ མུ་རུ་སྡུག་བསྔལ་དང་
ཁེར་རྐྱང་། འཆི་བ་བཅས་ལ་
འཇུག་དགོས། དེའི་རྐྱེན་གྱིས།
དུས་རྒྱུན། ཁོང་གིས་བདག
ཉིད་ལའང་ཕྱིར་རྟོག་བགྱི་འོས།
ལྦན་གྷོའོ་ནི་ལོན་པའོ་
ལང་རྗེས་ཀྱི་བདག་ཉིད་རི་མོར་བརྩམས་གྲངས་ཆེས་མང་བའི་སྒྱུ་རྩལ་
མཁན་ཞིག་རེད།
ཞྭ་མོ་མི་འདྲ་བ་དང་ཐེད་པོར་གྱུར་པའི་ལྭ་བ་བསྐོན་པ། ཁ་སྤུ་
འཚུབ་པོར་བཞག་པ། སྐྲ་ཐུང་ངུར་བྲེགས་པ། ཉིན་རེར་སྐམ་རིད་དུ་
གྱུར་པའི་ཕུང་པོ། ཐ་མག་རྔུབ་པའི་བདག་ཉིད་རི་མོར་གསར་རྩོམ
བྱས།
རི་མོ་རུ་ཁོང་གི་མིག་མདངས་ནི་གཏན་དུ་རང་རློམ་གྱིས་ཁེངས་
འདུག
ཁོང་གིས་རང་གི་རྣ་བ་བཞར་རྗེས། མགོ་བོ་རྨ་རས་ཤིག་གིས་
དཀྲིས་ཏེ་རི་མོ་གཅིག་བརྩམས་མྱོང་།
ཞིང་ཁའི་ཕོ་རོག
ཁོང་གིས་སྔར་ལྟར་སྨྱོ་ཞད་ཆེ་བའི་སྨྱུ་གུས་སླར་ཡང་གོམས་
ལོབས་སུ་ཕྱིན་པའི་གསེར་མདོག་སྤྱད། སླར་ཡང་མི་རྣམས་ལ་བློ་མི་
བདེ་བའི་འཐོམས་སྦྲིད་ཀྱི་ཁམས་ཤིག་བསྐྲུན། སླར་ཡང་ནམ་མཁའ་
སྔོན་པོ་བཅས་བྲིས།
འོན་ཀྱང་། སྤྲིན་ནག་འཁྲུགས་པ་དང་མཁའ་རུ་གང་སར་འཕུར་
བའི་ཕོ་རོག་གིས་གྲོ་ཞིང་ཁ་ནས་མི་རྣམས་ལ་བློ་མི་བདེ་བར་བྱེད་དོ།།
རི་མོ་འདི་རྩོམ་པའི་སྐབས་སུ། ལྦན་གྷོའོ་ནི་མཚམས་རེར་
འཐོམས་སྦྲིད་དུ་སྨྱོས་པ་དང་། མཚམས་རེར་རེ་ཆད་དུ་གྲངས་མེད་
ལྷུང་བའང་ཐག་གིས་ཆོད་དོ།།
སྐྱོ་ངལ་གྱིས་བཟུང་བའི་ནམ་མཁའི་འོག་ནི་མཐའ་ཡས་པའི་
ཞིང་ཁ་ཡིན་པས། ངས་ནི་རང་གི་སྐྱོ་གདུང་དང་མཐའ་ཡས་པའི་ཁེར་
རྐྱང་བརྗོད་དགོས་དོན་མི་འདུག
ངས་ནི་ཕོ་རོག་གི་གཤོག་པས་ས་ལ་རྡེབ་བཞིན་པ་ཐོས་ཐུབ།
རི་མོ་འདི་བརྩམས་ཚར་པའི་དེའི་ཕྱིར་ཉིན། ཁོང་ཞིང་ཁ་དེར་
ཡོང་ནས་མེ་མདའ་རང་གི་བྲང་ཁར་གཟས་ཏེ་སྐམ་ཁ་མནན་སོང་།
ལོ་དེར།ཁོང་ལོ་སོ་བདུན་ལ་བུད་མ་ཐག་རེད།
ལྦན་གྷོའོ་ཧྥ་རན་སིར་བསྐྱོད་པའི་ལོ་དེར། ཁོང་གི་ནུ་བོ་ཐྲོ་ཝའོ་
ཡིས་འགྲོ་རོགས་བྱས་ནས་སོང་བ་རེད།
ཁོང་གིས་ཁེར་རྐྱང་རེ་ཆད་ཀྱི་དུས་སུ་ནུ་བོར་འཕྲིན་ཡིག་བྲིས་
ཤིང་། ཁོང་གི་འཚོ་ཚིས་དཀའ་ཁག་ལ་ཐུག་པའི་དུས་སུའང་ནུ་བོས་
ཁོང་ལ་གྲོན་དངུལ་སོགས་བསྐུར་བ་རེད།
ལྦན་གྷོའོ་སྨྱོ་ནད་ཁང་དུ་བཀག་ཉར་ཐེབས་པའི་དུས་ཚོད་དེ་དག་
ཡུན་ལ་ནུ་བོས་ཁོར་བསྐོར་བརྒྱབ་སྟེ་སེམས་གསོ་ཡི་ཚུལ་གྱིས “ཁྱོད་
ཀྱི་རི་མོའི་རྩོམ་ཆོས་ལ་མི་མང་པོས་དགའ་བསུ་བྱེད་བཞིན་
འདུག” ཅེས་ལབ་ནའང་། དོན་དངོས་སུ་ཁོང་གི་རི་མོའི་བརྩམས་
ཆོས་ལ་གདེང་འཇོག་ཕོད་མཁན་གཅིག་ཀྱང་བྱུང་མ་མྱོང་།
ལྦན་གྷོའོས་ཚེ་གང་བོར་ནུ་བོ་ཐེ་ཝོ་ལ་འཕྲིན་ཡིག800ལྷག་
བྲིས་མྱོང་།
འཕྲིན་ཡིག་དེ་དག་ཀློག་པའི་ཚེ་ཡིད་སེམས་སྐྱོ་བར་བྱེད་དོ།།
སྐབས་དེར། ཁོང་གི་ནུ་བོ་ཐེ་ཝོས་རི་མོའི་ཚོང་ཁང་ཆུང་ཆུང་
ཞིག་ཕྱེས་ཡོད་ནའང་།ཁོ་རང་ཕྱུག་པོ་ཞིག་མ་རེད།
ལྦན་གྷོའོའི་འཕྲིན་ཡིག་ཏུ་མཚམས་མི་ཆད་པར་དོང་ཙེ་ཇི་ལྟར
བཀོལ་ཚུལ་གསལ་བཤད་བྱེད་བཞིན། ཞོར་ཏུ་ནུ་བོར་ཁོས་དོང་ཙེ་
ཤིན་ཏུ་གྲོན་ཆུང་གིས་བཀོལ་གྱིན་པ་བརྗོད་འདུག ཁོས་ད་རུང་བྲེ་ཝོ་
ལ་ཁྱོད་ཀྱི་སྐར་གང་ཡང་འཕྲོ་བརླག་མི་བྱེད་པ་དང་། ཁོའི་རི་མོ་སྔར་
ལས་འཕེལ་རྒྱས་སུ་གཏོང་བ་དམ་བཅས།
ཁོང་གིས་མུ་རུ་རང་གི་རྩོམ་ཆོས་གསར་བ་རྣམས་ཐྲོ་ཝོ་ལ་བསྐུར་
ཏེ་མིག་སྔར་ལེགས་འགྲུབ་བྱུང་མེད་ཚུལ་དང་དོང་ཙེ་སོགས་ཅི་ཡང་
མི་རིན་ཚུལ་བཤད། “འོན་ཀྱང་། ནམ་ཉི་མ་ཞིག་ལ། ངའི་རི་མོས་ཧྥ་
ལང་ཉིས་བརྒྱ་ཁུག་ངེས། སྐབས་དེར། ངས་ཟས་ཐུན་གཅིག་དང་ཇ་ཐུན་
གཅིག་སྐྱིད་པོས་རོལ་ནའང་ངོ་ཚར་བརྩི་དགོས་པ་མ་རེད། རྒྱུ་མཚན།
ང་ལ་བཟའ་བཏུང་གི་ཁེ་དབང་ཡོད་པར་གྱུར་པས་སོ།།”
ཡིན་ནའང་། འཕྲིན་ཡིག་ལས་ཁོང་གིས་རང་ཉིད་ལ་དོགས་པ་
ཟོས་པའང་ཤེས་སླ་བར་མ་ཟད། ཚེ་འཕོས་རྗེས་སུ་གཞན་གྱིས་རང་གི་
བརྩམས་ཆོས་ལ་གདེང་འཇོག་བྱ་བ་བློ་ཡིད་དུའང་ཤར་མ་མྱོང་བ་ཤེས་
ཐུབ།
ལོ་གཉིས་ཀྱི་ཡུན་ལ་ཁོང་གིས་རི་མོ་གཅིག་བཙོང་ཐུབ་སོང་།
ཡང་བསྐྱར་ཉིན་ཞིག་ལ། ཁོང་གིས་སེམས་བཟང་དང་བཅས་
ཁྱིམ་མཚེས་ཚང་ལ་ཆེད་དུ་གསར་རྩོམ་བྱས་པའི་རང་གཟུགས་རི་མོ་
གཞན་གྱིས་གྱང་སྲུབས་འགེབས་བྱེད་དང་བྱ་ཚང་ཁ་ལེབ་བྱས་འདུག་
པ་མཐོང་བས། དུས་དེ་ནས་བཟུང་སྟེ། ཁོང་གི་སེམས་ཀྱི “ནམ་ཉི་མ་
ཞིག་ལ” ཞེས་པའི་ཚིག་འབྲུ་ལན་གཅིག་ལའང་སྒོར་འབུད་རྒྱུ་མ
བྱུང་།
ཏག་ཏག་སྐབས་དེར། ལྦན་གྷོའོས་ནུ་བོའི་བྱིས་པ་མི་ཡུལ་དུ་
བཙས་པ་ཡང་ཤེས་ཏེ། ང་གསོན་པ་ནི་ནུ་བོའི་ཁུར་བོ་ཇེ་ལྕི་རུ་བཏང་
བ་མ་ཡིན་ནམ་ཞེས་སེམས་ཁྲལ་བྱེད་བཞིན་འདུག
1890ལོར། ཨ་འར་གྱི་ཉི་འོད་ཆེམ་ཆེམ་འཕྲོ་བའི་ཐང་ཆེན་ཏེ།
ལྦན་གྷོའོའི་གསར་རྩོམ་དུ་ཐེངས་གྲངས་མེད་བཞེངས་མྱོང་བའི་འོད
ཐིག་དང་།རླུང་འཚུབ་རྒོད་པོས་སྒུལ་བར་བྱེད་པའི་ཞིང་ཁ་རུ་འགྲེངས་
ནས་ཁོང་གིས་བོའུ་མཆུ་རང་ལ་གཏད་སོང་།
ཡིན་ནའང་། ཁོ་རང་དེ་མ་ཐག་འཆི་མ་ཐུབ་པས། ནུ་བོས་སྨན
ཁང་དུ་བསྐྱལ་སོང་།
དགོང་མོ་དེར། ཁོང་དང་སྙིང་ཉེ་བའི་ནུ་བོ་གཉིས་ཀྱིས་མཚན་
གང་བོར་ཤབ་ཤུབ་ཀྱིས་ཁ་བརྡ་མང་པོ་ཞིག་བྱས།
སྐྱ་རེངས་འཆར་ལ་ཉེ་བའི་དུས་སུ། ལྦན་གྷོའོ་མིག་ཆུས་ཡོངས་སུ་
བརླན་པའི་ནུ་བོའི་པང་ཁུག་ནས་ཚེ་འཕོས་སོང་།
གྲོང་རྡལ་ཆུང་ཆུང་ཨར་ཝོ་ཧྥེའི་མི་རྣམས་ཀྱིས་ཕན་ཚུན་ལ་སྨྱོན་
པ་དེ་ཤི་སོང་ཞེས་རྒྱུད་སྒྲོག་བྱེད་བཞིན་འདུག
ཟླ་དྲུག་འགོར་རྗེས། ཐྲི་ཝོ་ཡང་ཚེ་འཕོས་སོང་། ཁོས་ལྦན་གྷོའོའི་
རྩོམ་ཆོས་ཕལ་ཆེ་བ་ཉར་ཚགས་བྱས་འདུག ཡིན་ནའང་། ཁོ་ལ་ཕུ་
བོས་བརྗོད་མྱོང་བའི “ནམ་ཉིན་མ་ཞིག་ལ” ཞེས་པར་མཇལ་བའི་
བསྐལ་བ་གཏན་དུ་ལྡན་མ་སོང་།
ལྦན་གྷོའོ། འཇིག་རྟེན་འདི་ལ།- ཁྱོད་དང་ཁྱོད་ལྟ་བུའི་རྣམ་ཤེས་
གཙང་མ་རྣམས་གཏན་དུ་མི་དབང་ངོ༌།།
གཞན་ལྦན་གྷོའོའི་ཁ་ཆེམས་ནི་འདི་ལྟ་སྟེ། “སྡུག་བསྔལ་ནི་མི་
ཚེའོ” ཞེས་ཚེ་སྲོག་མཇུག་བསྡུས་སོང་།
རི་མོ་མཁན་ལྦན་གྷོའོ་ལགས་ལ་བཅར་འདྲི་བྱས་པ།
ཟླ3པའི་ཚེས30ཉིན་ནི། སྐུ་ཞབས་སན་ཐུ• ལྦན་གྷོའོ་ལགས་ཀྱི་
སྐྱེས་སྐར་ཡིན་པས། ང་ཚོས་སྐབས་དེ་དང་བསྟུན་ནས་ཤེས་རབ་དང་
ཡོན་ཏན་གྱིས་ཕྱུག་ཀྱང་བརྩི་མཐོང་ཐོབ་མ་མྱོང་བའི་རི་མོ་མཁན་
ཁོང་ལ་བཅར་འདྲི་བྱས་པ་ཡིན།
ལྦན། ཡ། ཁ་བརྡའི་མགོ་རྩོམ་རེད། ཚང་མ་བདེ་མོ། ང་ནི་ལྦན
གྷོའོ་ཡིན།
དྲི་བ།ཁྱོད་ཀྱི་སྣང་ངོར་རང་ཉིད་མི་མཚར་བོ་ཞིག་རེད་དམ།
ལྦན། མི་རྣམས་ཀྱིས་རྒྱུན་དུ་ང་ནི་གནས་ལུགས་མི་གོ་བའི་མི་
མཚར་བོ་ཞིག་ལ་བརྩི་བཞིན་འདུག་ཀྱང་། ངས་མངོན་གསལ་དོད་
པོས་ང་ནི་མི་མཚར་བོ་ཞིག་མིན་ཞེས་གསལ་བཤད་བྱེད་རྒྱུ་ཡིན།
ལྷག་ཏུ་སྤྱི་ཚོགས་ལས་མཐར་སྤྱུགས་བཏང་བའི་དམུ་རྒོད་ཐ་ཤལ་བ་
ཞིག་མིན་ཞེས་བསྒྲགས་པ་ཡིན།
དྲི་བ། གོས་ཐོས་སུ་ཉིད་འཚོ་བའི་དཀའ་ཁག་ལ་འཕྲད་ཀྱིན་
འདུག་ཟེར།
ལྦན། ངས་ནི་གོ་ས་དང་རྒྱུ་ནོར་ལ་འཐོབ་རྩོད་བྱེད་ཀྱིན་མེད་ཁར།
གོམས་སྲོལ་ལ་བརྟེན་ནས་རང་གཤིས་ལ་འགྱུར་བ་ཡང་གཏོང་མི་
སྲིད། འོན་ཀྱང་། ང་རང་འཚོ་བ་ལ་དགའ་བས། ངས་འཚོ་བའི་སྙིང་བོ་
རྟོགས་པར་འགྱུར་ན། བདག་གི་བརྩམས་ཆོས་ལའང་མི་རྣམས་ཀྱིས་
གོ་བ་ལོན་ངེས་སྙམ།
དྲི་བ། ཁྱོད་རང་ལོ་ཆེ་ནའང་འཚོ་ཚིས་སྔར་ལྟར་ནུ་བོ་ལ་བརྟེན་
འདུག་པས་ན།ཁྱོད་རང་ངོ་མི་ཚའམ།
ལྦན། མཚམས་རེར་ཐད་ཀར་རང་ཉིད་ལོ་ཆེ་བར་སྣང་ཡོང་སྟེ།
དགོས་སུ་མི་རྣམས་ཀྱིས་ང་ནི་ཕམ་ཁ་ཟ་མཁན་ཞིག་ཏུ་ཁས་འཆེས་
དུས་སྔར་ལས་ཀྱང་དེ་ལྟར་སྙམ་ཡོང་། མཚམས་ལན་རེར་ངས་རང་
ཉིད་ནི་ངེས་དོན་གྱི་ཕམ་ཁ་ཟ་མཁན་ཞིག་ཏུ་རློམ་སྟེ། དུས་ཚོད་ཆུ་
བཞུར་བ་དང་འདྲ་བར་བརྩེ་མེད་དུ་རྒྱུ་བས། སེམས་པ་སྐྱོ་བས་གཟིར་
ཡོང་བ་རེད། སེམས་ཁམས་རྒྱུན་ལྡན་ལ་གནས་པའི་ཚེ། ང་ནི་རང་
གིས་མི་ལོ་སུམ་ཅུའི་རིང་བསླབས་པའི་ཤེས་ཡོན་ལ་སྤྲོ་བས་བརྟས་
ཁར། མ་འོངས་པའི་ལོ་སུམ་ཅུ་ལ་འབད་པས་ཆས་རྒྱུར་ང་ལ་རང་
རྟོན་གྱིས་ཁེངས་ཡོད “གལ་ཏེ། ང་རང་དེ་འདྲའི་ལོ་མང་པོ་ཞིག་ལ་
གསོན་ཐུབ་ན”། འོན་ཀྱང་། ལོ་ན་སུམ་ཅུར་བུད་པའི་མི་ཞིག་ལ་
མཚོན་ན། བརྩེ་བས་ཁེངས་ཤིང་ནུས་ཤུགས་ལ་བརྟེན་ནས་གཏན་
འཇགས་ཀྱི་འཚོ་བ་གསར་བ་ཞིག་དགའ་བ་དང་བཅས་བསུ་འོས་
ནའང་། ཚེ་སྲོག་ཁྲོད་ཀྱི་དུས་སྐབས་འདི་སྔར་ནས་རྫོགས་ཟིན་པས་
ན༑དོན་དག་མང་པོ་ཞིག་ཕྱིར་ལྡོག་གཏན་ནས་བགྱི་ཐུབ་པ་མ་རེད།
དྲི་བ། ཁྱོད་ཀྱིས་བལྟས་ན། “སྒྱུ་རྩལ་བ” ནི་མི་ཇི་འདྲ་ཞིག་
རེད།
ལྦན། བདག་གི་གོ་བ་ལེན་ཚུལ་ལྟར་ན། སྒྱུ་རྩལ་བ་ནི་སྡུག་རུས་
ཀྱིས་འགྲན་རྩོད་དང་རྒྱུན་མཐུད་ཀྱིས་འཚོལ་ཞིབ་བྱེད་སྤོབས་མཁན་
ཞིག་ལས་གཞན་ཆ་རྐྱེན་མེད་པར་རང་ལུས་སྒྱུ་རྩལ་ལས་དོན་ལ་
དབུལ་ཐུབ་མཁན་ཞིག་ལ་གོ་ཡི་ཡོད། རང་ངོས་ནས། ངས་དེ་ཉིད་
གསར་རྙེད་བྱུང་ཡོད་ལ། དེ་ཉིད་ལ་རྒྱུས་ལོན་ཡང་ཐུབ་ཡོད་པས། སྒྱུ་
རྩལ་བ་མཐའ་དག་ལ་གཏན་དུ་མཚམས་མི་འཇོག་པའི་སྙིང་སྟོབས་
ཀྱི་དོན་སྙིང་ལྡན་ཏེ། དཔེར་ན། ང་རང་མཚམས་མི་ཆད་པར་ཕམ་ཉེས་
ལ་འཕྲད་ནའང་སེམས་འཆི་མི་ཐུབ་པ་དང་། ངའི་ལུས་སེམས་གཉིས་
ཀྱིས་དཀའ་ངལ་མྱོང་ནའང་། དེ་ནི་ཟུར་ངོས་གཞན་ཞིག་བཅོམ་པ་
ལས་མ་འདས་པས་ན། སྔར་ལྟར་མི་ཚེའི་རེ་ཐག་ལ་འཇུ་དགོས་པ་
རེད།
དྲི་བ། སྒྱུ་རྩལ་རྒྱུན་འཁྱོང་ནི་ཤིན་ཏུ་དཀའ་བའི་ལས་ཤིག་ཡིན་
པས་ན།ཉིད་ལ་དེ་རང་འདོར་བའི་འདུན་པ་ཡོད་དམ།
འདི་ནི་ང་རང་གཞིས་སའི་ཁང་བ་རེད།
ལྦན། ངས་ཁྱོད་ལ་གཏམ་རྒྱུད་ཅིག་འཆད།
སྔ་མོའི་དུས་སུ་མི་ཞིག་ཡོད། ཉིན་ཞིག་ལ། ཁོ་རང་མཆོད་འབུལ་
ལ་སོང་སྟེ་ཞུས་དོན། “ངའི་བརྩེ་བས་ང་ལ་མགོ་བསྐོར་ཐེབས་སུ་
བཅུག་པ་ཡིན་ནམ། ང་རང་འགྲོ་སའི་ལམ་འཆུགས་སོང་བ་ཡིན་ནམ།
ངས་འཆར་གཞི་བཟོས་མ་ཚར་བ་ཡིན་ནམ། ཨ་ལ་ལ། གང་ལྟར། ང་
ནི་ཐེ་ཚོམ་དོར་ཏེ་རྒྱུན་འཁྱོང་སྲ་བརྟན་གྱིས་འགྲེངས་པར་གཏིང་ནས་
འཐད་པ་ཡིན། མཇུག་མཐར་ཡོད་ཚད་ལས་རྒྱལ་བ་ལའང་ཡིད་ཆེས་
བྱ་བཏུབ།” སྐབས་དེར། སྐད་གདངས་ཤིག་གིས་ཁོ་ལ་ལན་བརྗོད་
དོན། “གལ་ཏེ། ཁྱོད་ཀྱིས་ཡོད་ཚད་རྟོགས་སོང་བ་ཡིན་ན། ཁྱོད་ཀྱིས་
ཇི་ལྟར་བསྒྲུབ་དགོས་པ་ཡང་ཤེས་འོས། མྱུར་ཏུ་ཡར་ལ་ལོངས། ཁྱོད་
ལ་ཐེ་ཚོམ་གྱི་བློ་སྐྱེ་མི་སྲིད།” དུས་དེ་ནས་བཟུང་སྟེ། མི་དེ་རང་རྟོན་
གྱིས་ཁེངས་ཤིང་། གསར་དུ་མགོ་བརྩམས་ནས་སློབ་སྦྱོང་ལ་ཧུར་གྱིས་
འཇུག་པས།ཡང་བསྐྱར་དོགས་མི་བདེ་བའི་བློ་ཅི་ཡང་མ་བྱུང་ངོ།།
དེའི་རྐྱེན་གྱིས། ང་རང་སྙིང་སྟོབས་དང་བཅས་མདུན་སྐྱོད་བྱ་
དགོས། སྐད་ཅིག་ཙམ་ལའང་མི་སྡོད་པར་ལམ་ལ་ཆས་ཏེ། ཁ་ཕྱིར་
ལྡོག་མི་སྲིད་དོ།། གལ་ཏེ། འདི་ལྟར་འཇོན་ན།དོན་དག་གི་འགྱུར་བས་
དཀའ་སྡུག་ལ་ཇི་ལྟར་གཏད་ནའང་། ཡོད་ཚད་ཀྱི་མགོ་མཇུག་བསློག་
སྟེ་བསྐྱར་ཏུ་མགོ་རྩོམ་དགོས་ན་ཡང་སླའོ།།
དྲི་བ། གོ་ཐོས་སུ་ཁྱོད་ཀྱི་རི་མོ་ལ་ཚོང་ལམ་མེད་པར་སྨྲ་ཡི་
འདུག་པས། “ཁོང་གི་རི་མོ་གཅིག་གཞན་གྱིས་ཉོས་སྐད" ཁྱོད་ལ་
བར་ཆད་འདུ་ཤེས་འདྲ་སྐྱེའམ།
ལྦན། ངས་བལྟས་ན། མི་ཚེ་གང་བོའི་ལས་ཀའི་སྡུག་རུས་ལས་
ཐོབ་པའི་རྒྱལ་ཁ་དང་ལོ་ན་གཞོན་དུས་སུ་ཐོབ་པའི་རྒྱལ་ཁ་གཉིས་
བསྡུར་ཚེ། ཕྱི་མ་གཙོ་བར་འདོད་ཅིང༌། མི་ཞིག་གིས་ནན་ཏན་
སྒོས་འཚོ་བ་རོལ་ཏེ་དཀའ་སྡུག་ཉིས་རྩེག་སུམ་རྩེག་ལ་འཕྲད་ནས་
བར་ཆད་དང་ཕམ་ཉེས་ཇི་ལྟར་བྱུང་ཡང་མགོ་མི་བསྒུར་བར་སྙིང
སྟོབས་བསྐྱེད་པ་ནི། བདེ་བླག་ལྷུན་འགྲུབ་ཀྱི་མིའི་གནས་ཚུལ་གང་
དང་གང་ལ་བསྡུར་ན་ཡང་རིན་ཐང་བླ་མེད་ཅིག་མཆིས་པས་ན།
དུས་གཏན་དུ་ཡོད་ཚད་བདེ་བླག་ལྷུན་འགྲུབ་ཅིག་ཡིན་པར་ནམ་
ཡང་ཡིད་ཆེས་མ་བྱེད་ཅིག
དྲི་བ། ཁྱོད་རང་ཁེར་རྐྱང་ཡིན་ནམ།
ལྦན།གལ་ཏེ།མི་ཞིག་རང་ཉིད་ཆེས་དགའ་བའི་ཡུལ་ལ་བློ་དཀར་
པོས་འཇུ་ཚེ། དེ་ནི་ཕལ་བ་དང་རིན་ཐང་མེད་པ། དོན་སྙིང་དབེན་པའི་
དོན་དག་སོགས་སུ་རང་གི་བརྩེ་ཚོར་འཕྲོ་བརླག་བགྱི་བ་དང་རྦད་དེ་
མི་འདྲ་བས། ཁོ་ལ་དལ་མོར་དལ་མོར་ཆེས་མཛེས་པའི་འོད་སྣང་འཕྲོ་
ངེས་ལ། སྔར་ལས་དཔའ་ཞིང་སྲ་བརྟན་དུའང་འགྱུར་ངེས། སྐབས་ལན་
རེར།དུས་རྒྱུན་གཞན་གྱིས་སྤྱི་ཚོགས་ལ་ཞུགས་སུ་བཅུག་སྟེ་མི་ཚོགས་
ལ་འབྲེལ་བ་བྱ་རུ་འཇུག་ནའང་།མི་ལ་ཤས་ཁེར་རྐྱང་གིས་རང་གི་ལས་
ཀར་འཇུག་པར་སྤྲོ་བས་བརྟས་པས། གྲོགས་པོ་ཟེར་བ་ཡང་མཁོ་དོན
མེད་པར། ལྷོད་གཡེང་དང་བཅས་ཏེ་རྙོག་འཛིང་དོན་དག་མེད་པར་
རང་གི་མི་ཚེ་བསྐྱལ་ཐུབ། ཚོགས་སྤྱི་དང་མི་སྒེར་བར་གྱི་མཐུན་འཇུག་
བྱེད་ཐབས་ལའང་བྱང་ཆ་ལྡན་ནོ།། ལྷག་ཏུ། གོང་རིམ་སྤྱི་ཚོགས་ཀྱི་
ཆེས་བཟང་བའི་ཁོར་ཡུག་དང་ཆ་རྐྱེན་འོག་ནས་ཀྱང་བསམ་བློའི་
སྒེར་གཤིས་ཤིག་ཉར་ནས་ཡོང་བ་རེད། ལྡོག་ཚེ། གང་དེས་མི་སྒེར་
བོར་སོང་བའོ།། དེའི་རྐྱེན་གྱིས། ཤེས་རབ་ཀྱི་མར་མེ་དུས་རྟག་པར་
གཟིམ་མི་ཆོག་གོ། སུ་ཞིག་གིས་དབུལ་ཕོངས་བདམས་ཏེ་དབུལ་
ཕོངས་ལ་བློ་དཀར་ཚེ། དེ་ལ་ཟད་མཐའ་བྲལ་པའི་རྒྱུ་ནོམ་ཡོད་པར་
མ་ཟད། ནམ་ཡང་རང་གི་རྒྱུ་འབྲས་ཀྱི་སྐད་འབོད་ཐོས་ཐུབ་ཅིང༌། སུ་
ཞིག་གིས་རྒྱུ་འབྲས་ཀྱི་སྐད་འབོད་ཐོས་ཏེ་དང་དུ་བླངས་ན། དེ་ནི་
དཀོན་མཆོག་གི་ཆེས་མཆོག་གྱུར་གྱི་ལེགས་སྐྱེས་སོ།། སུ་ཞིག་གིས་
སྐད་འབོད་ལས་གྲོགས་པོ་རྙེད་གྱུར་ན། ནམ་ཡང་ཁེར་རྐྱང་མིན་ནོ།།
དྲི་བ། བཤད་ཚུལ་འདི་འདྲ་ཞིག་ཀྱང་ཡོད་དེ། སྒྱུ་རྩལ་མཁན་
ནི་འཚོ་བ་ལ་བྲོས་བྱོལ་བྱེད་བཞིན་ཡོད་པས། དོན་དངོས་སུ་ཁོ་ཚོ་ནི་
སྒྱིད་ལུག་པའོ་ཞེས་པ་ལ་ཉིད་ཀྱིས་ཇི་ལྟར་ལྟའམ།
ལྦན། སྒྱིད་ལུག་ལ་རིགས་གཉིས་ཡོད་པ་རྦད་དེ་མི་འདྲ་སྟེ། མི་
ལ་ལ་རྔམ་སྲེད་ལ་གོམས་ནས་རང་གཤིས་ཉམ་ང་བས་སྒྱིད་ལུག་ཏུ་
གྱུར་པ་རེད། ཁྱོད་ཀྱིས་ང་རང་མི་དེའི་རིགས་སུ་གཏོགས་པར་འདོད་
ཀྱིན་འདུག འོན་ཀྱང་། སྒྱིད་ལུག་ལ་རིགས་གཞན་ཞིག་ཀྱང་ཡོད་
དེ༑ གང་དེ་གཏན་ནས་ཡི་མ་རང་ནའང་། གཞན་གྱིས་བཙོན་ཁང་
དུ་བཀག་བསྐྱིལ་བྱས་པ་ལྟར། ཁོས་རླབས་ཆེན་གྱི་ལས་འགུལ་ཞིག་
ལ་རེ་འདུན་འཆང་བཞིན་ཡོད་ནའང་། ཁོའི་ནང་སེམས་རེ་སྒུག་དེ་
རིགས་ཁྲོད་ནས་རྨག་རྨེད་དུ་བཅོམ་འགྲོ་བ་རེད། སྟབས་ལེགས་དང་
མ་ལེགས་པ་ཅི་རིགས་ཀྱིས་ང་ཚོའི་མཚན་སྙན་ལ་གནོད་སྐྱོན་བཟོས་
པ་དང་། དབུལ་ཕོངས་དང་གོད་ཆག་གིས་མི་རྣམས་བཙོན་པའམ་
བཙོན་མར་བསྒྱུར་བ་རེད། མཁྲེགས་འཛིན་ནི་ཕྱོགས་ཞེན་དང་ལོག་
འགྲེལ་ལས་གཞན་དོན་དག་རང་ངོས་ཀྱི་རྨོངས་པ་དང་སྡང་འཁོན།
དོན་སྟོང་། ཁྲེལ་མེད་བཅས་ཀྱང་ཡིན་ནོ།། མི་རྣམས་ཀྱིས་ང་ཚོ་
བཀག་བསྐྱིལ་དང་ཚོད་འཛིན། ལེ་བདའ་བྱས་པའི་རྒྱུ་མཚན་བཤད་
ཤིན་ཏུ་ཁག་པས། མི་རྣམས་ཀྱི་སེམས་སུ་བཀག་རྒྱ་རིགས་ཤིག་དང
གཞི་གྲུབ་མག་མོག་ཅིག་འཆར་ངེས། མི་འདི་རིགས་ཀྱིས་རང་གིས་
ཅི་ཞིག་སྒྲུབ་བཞིན་པ་བཤད་ཁག་ནའང་། “གཞི་ནུས” ཚོར་བ་ལ་
བརྟེན་ཏེ། ང་ལ་སྔར་ལས་ཀྱང་མ་འོངས་པ་ཡོད་ངེས། ང་ལ་དམིགས་
ཡུལ་ཡང་ཡོད་པས། ང་རང་ཕལ་ཆེར་གཞན་དང་མི་མཚུངས་པའི་
མི་ཞིག་ཏུ་འགྱུར་ངེས། བདག་གི་སེམས་སུ་ཕུགས་འདུན་རིགས་ཤིག་
ཉར་ཡོད།འོན་ཀྱང་། དེ་ནི་ཅི་ཞིག་ཡིན་ནམ་ཞེས་ལྡོག་འདྲི་བགྱི་སྲིད།
དྲི་བ། ཅི་ཞིག་རེད།
ལྦན། ཁྱོད་ཀྱིས་མི་ནི་བཀག་སྡོམ་འདི་རིགས་ལས་སུ་ཞིག་གིས་
གློད་གྲོལ་བཏང་བ་ལ་བསམ་གཞིག་བཏང་མྱོང་ངམ། དེ་ནི་གྲོགས་
པོའི་བརྩེ་བ་སྟེ། དེ་ནི་ཆེས་མཐོ་བའི་དབང་ཤུགས་སོ།། དེའི་རྐྱེན་
གྱིས། འགུག་ཤུགས་རིགས་ཤིག་གིས་བཙོན་ཁང་གི་སྒོ་ཆེན་ཕྱེས་
བྱུང་། གནས་འདི་ནས། བརྩེ་བ་གཉིད་ལས་དཀྲོགས་ནས་ཚེ་སྲོག
བསྐྱར་གསོན་གྱི་མགོ་རྩོམ་བྱུང་།
དྲི་བ། བཤད་པ་ཤིན་ཏུ་བཟང་། འོན་ཀྱང་། ཁ་ཞིག་བླ་ན། ཁྱོད་
ལ་བརྩེ་དུང་གི་གཏམ་རྒྱུད་གསུམ་བྱུང་མྱོང་བ་རགས་བསྡུས་ཤིག་ཤོད་
དང་།
ང་ནི་བརྩེ་དུང་དང་བུད་མེད་མེད་པར་འཚོ་ན་མི་ཆོགལྦན།
གལ་ཏེ། འཚོ་བའི་ཁྲོད་དུ་ཚད་མེད་པ་དང་གཏིང་ཟབ་པ།དོན་དངོས་ཀྱི་
བྱ་དངོས་རིགས་ཤིག་མེད་ཚེ། ངས་འཚོ་བ་ལ་ལྐོག་ནས་བརྩེ་བ་འཆང་
མི་སྲིད།
དྲི་བ། འོན་ཀྱང་། མཇུག་མཐར་བརྩེ་དུང་གི་གཏམ་རྒྱུད་འདི་
གསུམ་གར་སོང་ཆ་མེད་དུ་མཇུག་བསྒྲིལ་སོང་ངམ།
ལྦན། ང་རང་འཚོ་བ་དང་སྒྱུ་རྩལ་ལ་བླ་ལྷག་དད་ནའང་། ཆུང་
མ་བསུས་ཏེ་བུ་ཕྲུག་སྐྱེ་རྒྱུ་ལ་གདེང་ཚོད་ཆེན་པོ་མེད་དེ། ང་རང་སྔར་
ནས་རྒས་ཚར་ཅིང་། འདས་ཟིན་པའི་ལོ་ཟླ་ལ་ཕྱིར་དྲན་བྱེད་ཐབས་
ཀྱང་བྲལ། ཡང་ན་ཕྱིའི་བྱ་དངོས་ཀྱི་བྱུང་བ་ལ་ང་རང་སྤྲོ་བ་ཆེས་ཆེར་
སྐྱེ་ཡང་མི་སྲིད། གང་ལྟར། བརྩེ་དུང་གིས་སེམས་སྡུག་ལ་ལྷུང་བ་སྔར་
མུས་སུ་གནས་ནའང་། ང་ལ་ཧམ་སེམས་ཅི་ཡང་མེད། ངེས་པར་དུ་
བདག་གིས་སེམས་ཁུར་བྱ་ཡུལ་ཞིག་འཆད་དགོས་ན། དེ་ནི་རང་
ནུས་ཡོད་རྒུས་རི་མོ་གསར་རྩོམ་བྱ་རྒྱུའོ།། ང་ཡིས་ཤིན་ཏུ་ཡི་རང་བྱེད་
བཞིན་པའི་རི་མོ་མཁན་དག་དང་འདྲ་བར་གསར་རྩོམ་རྒྱུན་འཁྱོང་ལ་
འཇུག་རྒྱུའོ།།
དྲི་བ། ཁྱོད་ཉིད་རང་གཟུགས་རི་མོར་བརྩམ་རྒྱུར་དགའ་བ་
བདེན་ནམ།
ལྦན། བདེན་པ་རེད། རི་མོ་གང་ལས་ང་རང་གསར་ཡག་ཅིག་
འདུག
དྲི་བ། མ་འོངས་པར་མཚན་སྙན་རྒྱས་དགོས་པའི་རི་མོ་བ་ཞིག་
གི་ངོས་ནས། ཁྱོད་ཀྱིས་ཕ་རོལ་བའི་འཕྱ་སྨོད་ཟུར་ཟ་སོགས་ལ་དོ་སྣང་
བྱེད་ཀྱིན་ཡོད་དམ།
ལྦན། མི་རྣམས་ཀྱིས་ང་རང་ཇི་ལྟར་གླེང་བ་དང་ཇི་ལྟར་ལྟ་བ་
ལ་ངས་དོ་སྣང་ཡེ་ནས་མི་བྱེད། འོན་ཀྱང་། སྐད་ཆ་འདི་ལ་ཡིད་ཆེས་
ཅུང་གནང་རོགས། དོན་དག་ཅིག་གཞན་གྱིས་བདེན་དཔང་བྱས་པ་
ནི་ནོར་འཁྲུལ་ཞིག་ཡིན་ལ། འདི་ནི་དང་ཐོག་དོན་དག་དེ་བསྒྲུབ་མི་
འོས་པའི་གནས་ལུགས་སུ་གཏན་ནས་བགྲང་སར་མི་འགྲོའོ།། ལྡོག་སྟེ།
དོན་དག་འདི་ཐེངས་རེ་རེར་ཕམ་ཡང་། ལྡོག་པའི་རྒྱུ་རྐྱེན་དང་བཅས་
གསར་དུ་ཧུར་བརྩོན་བྱ་བཏུབ་དགོས། རྒྱུ་མཚན། བདག་གི་བསམ་
ཚུལ་ནི་འཐུས་ཚང་བའི་བསམ་གཞིག་དང་དཔྱད་ཞིབ་ལས་བྱུང་བ་
ཡིན་པས། དེ་ལ “གཞི་གྲུབ་ཀྱི་གཤིས་ལུགས” ཅིས་ཀྱང་ལྡན་ནོ།།
གལ་ཏེ། གཞུང་དྲང་བློ་དཀར་གྱི་མི་རྣམས་ལ་རྟག་བརྟན་གྱི་བདེ་
སྐྱིད་ཅིག་བསྐྲུན་ཐུབ་ན། བདག་གིས་དུས་ཚོད་ག་ཤེད་ཅིག་ལའང་
རང་སྲོག་གཅད་ཆོག འོན་ཀྱང་། བདག་གི་རྣམ་ཤེས་ཀྱི་སྐྱོ་གདུང་བློས་
གཏོང་དགོས་པའི་དབང་དུ་བཏང་ན། ངས་དུས་ནམ་ཡང་དེ་ཉིད་དང་
ལེན་བྱ་མི་སྲིད། རྒྱུ་མཚན། བདག་གིས་ཁོ་ཚོ་ལ་གནོད་ཅི་ཡང་བསྐྱལ་
མ་མྱོང་བས་སོ།།
འདི་ནི་གནས་ལུགས་རྦད་དེ་མེད་པའི་བརྙས་བཅོས་ཤིག་ཡིན་
པས། ང་རང་འཆི་དགོས་ཀྱང་དང་ལེན་བྱེད་དཀའ་བའི་ཉེས་པ་ཞིག་
རེད། གང་ལྟར། ངས་སྔ་མོ་ནས་སྡུག་བསྔལ་དང་དུ་བླངས་ཏེ་ལེ་བདའ་
མི་བྱེད་པ་ཁོང་དུ་ཆུད་ཡོད། ངས་བསྒྲུབ་ནུས་པ་མཐའ་དག་སྡུག་
བསྔལ་ལྕི་ཞིང་རླབས་ཆེ་བའི་ལས་ཀ་དག་དང་འདྲ་བར་ཁྲེལ་དགོད་
བྱེད་པའི་གཞི་རུ་གྱུར་ཀྱང་སྐྱེས་ཕོ་རབ་ཅིག་དང་འདྲ་བར་བསྒྲུབ་
དགོས། ཁྱོད་ཀྱི་དམིགས་ཡུལ་གྱི་ཕྱོགས་སུ་སྤོབས་པ་ཆེན་པོས་མདུན་
དུ་བསྐྱོད་དགོས། སྤྱི་ཚོགས་འདིར་སྒྱུ་རྩལ་པ་ནི་སྙིང་བོ་ཏིལ་འབྲུ་ཙམ་
ཡང་མེད་པའི་གནད་དོན་ཡང་འདི་ན་གདའ་སྟེ། ཁྱོད་ཀྱིས་བཀའ་
བསྒྲུབ་དགོས། དེ་ལྟར་བགྱི་ན་གཞི་ནས་བློ་བདེ་པོས་འཚོ་ཚིས་གཉེར་
ཐུབ་པ་རེད།
དྲི་བ། ཉིད་ལ་རང་བློར་འབབ་པའི་གཞོན་ནུ་དག་ལ་སྐད་ཆ་རེ་
འཆད་རྒྱུ་ཡོད་དམ།
ལྦན། དོན་དག་ལ་ལ་ང་ཚོས་ངེས་པར་ཤེས་དགོས་ཏེ། ད་ལྟ་
ནས་བརྩིས་ཏེ་ལོ་ངོ་སུམ་ཅུའི་བར་ང་ཚོས་འཚོ་བའི་དཀའ་སྡུག་སྣ་
ཚོགས་བརྒྱུད་བཞིན་རུལ་སུངས་ལ་འགོག་རྒོལ་བྱེད་དགོས། ང་རང་
འཚོ་བ་དངོས་སུ་འཇུག་སྟེ། དམག་འཁྲུག་ཡག་པོ་ཞིག་ངེས་པར་དུ་
རྒྱག་དགོས། ང་ཚོ་ཚང་མ་འཇོན་ཐང་ལྡན་པའི་མི་ཞིག་ཏུ་འགྱུར་བར་
འབད་དགོས།འོན་ཀྱང་།ད་ལྟ་ང་ཚོ་ལ་ཅི་ཡང་མེད་དོ།།ཐད་ཚོར་གྱིས་
ང་ལ་སྨྲ་དོན། ང་ཚོས་ངེས་པར་དུ་གཞན་དང་རྦད་དེ་མི་མཚུངས་པའི་
དོན་ཆེན་བསྒྲུབ་ཐུབ་བོ།།

ཌྷ་ཁེན་སོན།

(Emily Dickinson ༡༨༣༠—༡༨༨ ༦)
གྲྭ་རུ་སློབ་སྐབས་གཉིས་ལ་བསྡད་དེ་ཕྱིར་རང་ཁྱིམ་དུ་ལོག་སོང་། དུས་དེ་ནས་
བཟུང་སྟེ་མོ་རང་རང་ཁྱིམ་དང་ཁ་བྲལ་མ་མྱོང་། ཐ་ན། མོ་རང་གི་ཁྱིམ་མཚེས་
ཏེ༑ ཕུ་བོ་ཚང་ལའང་རུ་ཉུལ་དུ་མི་འགྲོ། ཡིན་ནའང་། མོ་རང་གིས་ཁེར་རྐྱང་ངང་
སྙན་ངག1800ལྷག་བྲིས་མྱོང་། དེ་དག་ཀྱང་མོ་རང་ཚེ་འཕོས་ཀྱང་འཐེན་སྒམ་དུ་
བཅུག་སྟེ། མོ་རང་གིས་སྒོའམ་ཕྱི་ལ་དགྲམ་མི་འདུག མདོར་ན། མོ་རང་གསོན་
ཡུལ་ན་ཡོད་དུས་ཀློག་པ་པོ་མི་དགོས་ཤིང་། འཇིག་རྟེན་དང་གཏན་གྱེས་བྱས་
རྗེས་སུའང་ཀློག་པ་པོ་མི་དགོས་པའི་སྙན་ངག་པ་ཞིག་རེད།
1830ལོར། ཨ་རིར་སྐྱེས། རྗེ་ཁེན་སོན་གྱིས་བུད་མེད་སློབ་གླིང་
ཞིག་ནས་སློབ་སྐབས་གཉིས་ཡུན་ལ་སློབ་སྦྱོང་བྱས་རྗེས། ཕྱིར་རང་
ཁྱིམ་དུ་ལོག་སོང་། དེའི་རྗེས་ནས། མོ་རང་རང་ཁྱིམ་དང་གཏན་ནས་
ཁ་བྲལ་མ་མྱོང་། མོ་རང་གི་མི་ཚེའི་ཆུ་ཚོད་ཕལ་ཆེ་བའང་རང་ཉིད་
སྐྱེ་སའི་ཁང་བ་ལས་འདའ་བ་རེད། སྟོང་ཕག་གིས་བརྩིགས་པའི་ཁང་
བ་དེ་ནི་མོ་རང་གི་ཡབ་མེས་ཀྱིས་འཛུགས་སྐྲུན་བྱས་པ་ཞིག་ཡིན་ལ།
ཁང་བའི་ཤར་ཕྱོགས་ཀྱི་ཁང་མིག་ཅིག་ཏུ་སྐྱེ་དངོས་སྣ་ཚོགས་བཏབ་
ཡོད། དཔེར་ན། དེ་དག་ལས་དགུན་ཁ་ཡང་མེ་ཏོག་བཞད་ཐུབ་བོ།། མོ་
རང་གིས་ཉལ་ཁྲའི་ཟུར་གྱི་ཅོག་ཙེ་ཆུང་ཆུང་དེའི་ཐོག་ནས་སྙན་ངག་
གསར་རྩོམ་གནང་བཞིན་འདུག
མོ་རང་ལ་ཁམ་ནག་གི་སྐྲ་ལོ་དང་དོང་ལ་ལྷུང་ཞད་ཆེ་བའི་མིག་
ཟུང་ཞིག་ཡོད། མོ་རང་མི་ཚོགས་དང་གོམས་སྲོལ། གྲགས་པ་སོགས་
ལ་གཡོལ་གྱིན་གཡོལ་གྱིན་ཁེར་ཧྲེང་གི་གཤིས་ཀ་ཞིག་ཀྱང་དེ་ལྟར་
རྒྱུད་དུ་ཆགས་ཀྱིན་འདུག མོ་རང་གིས་རྒྱུན་དུ་ལྭ་བ་དཀར་པོ་ཞིག་
གྱོན་ནའང་མགྲོན་པོར་སྣེ་ལེན་དང་དུས་ཆད་མི་བཏབ། ཐ་ན། ཁྱིམ་
མཚེས་ཀྱི་ཕུ་བོ་ཚང་ལའང་འགྲོ་བ་མ་རེད།
མོ་རང་གིས་སྙན་ངག་ཕོན་ཆེན་པོ་གསར་རྩོམ་མཛད་རྗེས།
གཞན་སུ་ལའང་མི་བསྟན་པར་ཐད་ཀར་འཐེན་སྒམ་དུ་བཅུག་ནས་ཟྭ་
བརྒྱབ་འགྲོ།
འཇིག་རྟེན་ན། མོ་རང་གི་འབོད་པའི་ཐ་སྙད་དང་པོའི་སྙན་ངག་
ལས་ཀྱང་ཁེར་རྐྱང་དུ་ཚུད་པའི་སྒྲ་ཞིག་སྲིད་ན་བྲལ་ཅེ་ནའང་ཐལ་མི་
ཆེའོ།།
1886ལོར། མོ་རང་ཚེ་འཕོས་སོང་། མོ་རང་མ་འཆི་བའི་སྔོན
ལ་ནུ་མོ་ལཱ་ཝེ་ཉི་ཡ་ལ་མོ་རང་གི་འཕྲིན་ཡིག་ཐམས་ཅད་མེར་བསྲེག་
དགོས་པའི་ཁ་ཆེམས་བཞག་པས་ན། ནུ་མོས་ཀྱང་འཕྲིན་ཡིག་དེ་དག་
མེར་སྲེག་བཞིན་པའི་སྐབས་སུ། སྒམ་དུ་ཉར་ཚགས་དམ་པོ་བགྱིས་
པའི་སྙན་ངག་རྣམས་མཐོང་བྱུང་། དེ་རུ་ཁྱོན་སྙན་ངག1100སྦས་
འདུག སྐད་ཆ་དྲང་མོར་ལབ་ན། སྙན་ངག་དེ་དག་ནི་མོ་རང་གི་ཚེ་
གང་བོའི་ཁེར་རྐྱང་བཀོལ་ནས་གསར་རྩོམ་བགྱིས་པ་ཞིག་རེད།
ནུ་མོ་ཧངས་སངས་པར་གྱུར་ཏེ། བློ་ཐག་རྦད་ཆོད་ཀྱིས་སྙན་
ངག་དེ་དག་དེབ་ཏུ་བསྐྲུན་པར་དམ་བཅས་རྗེས། གང་སར་ཕྱིན་
ནའང་། 1980ལོར་གཞི་ནས་བྷེ་ཁེན་སོན་ལགས་ཀྱི་སྙན་དེབ་པར་
སྐྲུན་འགྲེམ་སྤེལ་ཐུབ་སོང་།
སྙན་ངག་དེ་དག་པར་དུ་བཏབ་རྗེས། རྩོམ་རིག་དཔྱད་བརྗོད་པའི་
སྡེ་ནས་དེ་ལ་གདེང་འཇོག་ཚད་མཐོན་པོ་ཐོབ་ནའང་། མོ་རང་སྔ་མོ་
ནས་འཇིག་རྟེན་དང་ཁ་གྱེས་ཏེ་ལོ་མང་པོ་འགོར་འདུག
མི་རྣམས་མོ་རང་གི་སྙན་ངག་ལས་མངོན་པའི་འཆི་བ་དང་རྟག་
པ༑ རང་བྱུང་། མཚན་ཉིད་རིག་པའི་ཡིད་གཟུགས་ལ་སྤྲོ་བ་ཆེས་ཆེར་
འཕེལ་མྱོང་། དེ་ལས་ཀྱང་བྷེ་ཁེན་སོན་གྱི་ཤ་ཁྲག་ཏུ་འབྱམས་པའི་ཁེར་
རྐྱང་གི་གསར་རྩོམ་གཤིས་ཀར་དང་དོད་བླ་ལྷག་བྱེད་བཞིན་འདུག
ཡིན་ནའང་། མོ་རང་གིས་ཤུལ་ཏུ་རང་རྣམ་དང་འབྲེལ་བའི་རྒྱུ་ཆ་
གཅིག་ཀྱང་བཞག་མི་འདུག་པས། ཞིབ་འཇུག་པ་རྣམས་ལ་མཚོན་ན།
དེ་ནི་ཞིབ་འཇུག་གི་ཕམ་ཁ་དང་རེ་ཆད་ཆེན་པོ་ཞིག་རེད།
1915ལོར། རྗེ་ཁེན་སོན་གྱི་ཚ་མོས་སྔོན་ཆད་མོ་རང་གཞིས་
མྱོང་བའི་ཁང་བ་ཡེ་ཤུའི་ཆོས་དཔོན་ཞིག་ལ་བཙོང་སོང་། ཆོས་དཔོན་
དེས་ཁང་བ་བསྐྱར་ཏུ་མཛེས་བཟོ་བྱེད་པར་དགོངས་ནས་ཁང་བའི
གྱང་རྩི་སོགས་བཀོག་ཏུ་འཇུག་པའི་ཚེ། ལས་བཟོ་བ་ཞིག་གིས་གྱང་
སྲུབས་ཤིག་ནས་ཕྱི་ཤུན་ཀོ་བས་བཏུམས་པའི་འབྲི་དེབ་ཅིག་རྙེད་བྱུང་།
ལས་བཟོ་བ་དེས་འབྲི་དེབ་ཁ་ཕྱེས་པ་ན། དེ་ནི་རྗེ་ཁེན་སོན་གྱི་ཉིན་ཐོ་
ཡིན་པ་ཤེས་མ་ཐག་ཁོ་རང་ཅུང་ཙམ་མ་གཏོགས་བརྒྱལ་སོང་། ལས་
བཟོ་བས་གཞན་སུ་ལའང་ཤེས་སུ་མ་བཅུག་པར་ཉིན་ཐོ་དེ་ཡུལ་བར་
ཁྱེར་སོང་། ཐ་ན། ཁྱིམ་བཟའ་ཚང་ལའང་དོན་དེ་གསང་སོང་། ཁོའི་ཚེ་
མཇུག་སྟེ། ལོ་དྲུག་ཅུ་རེ་བཞིའི་རིང་ལ་ཏྟེ་ཁེན་སོན་གྱི་ཉིན་ཐོ་དེ་ཡང་
ནས་བསྐྱར་ཏུ་བཏོན་བཏོན་པས། མཐའ་མར་ཡིག་འབྲུ་གཅིག་ཀྱང་
ཆད་ལྷག་མི་ཤོར་བར་བློར་བཏོན་ཐུབ།
1980ལོར། རང་ལོ་གྱ་དགུར་སོན་པའི་ལས་བཟོ་བས་དོན་
དངོས་ཕྱིར་སྒྲོག་ཆེད་དུ་འབྲི་དེབ་ཀྱི་གསང་བ་ཁོའི་ཚ་བོར་བཤད།
རང་གི་སྒེར་སེམས་ཧམ་བཟུང་ལ་འགྱོད་གདུང་དྲག་པོ་སྐྱེས་ཏེ་ཉིན་ཐོ་
རྣམས་ངེས་པར་དེབ་ཏུ་བསྐྲུན་དགོས་པའི་རེ་བ་བཅོལ། སླར་ཡང་ལོ་
དོན་ལྔ་འགོར་བའི་རྗེས་སུ་གཞི་ནས་ཉིན་ཐོ་དེ་ཕྱིར་བཀྲམ་ཐུབ་སོང་།
མོ་རང་གི་ཉིན་ཐོ་ཆུང་ཆུང་དེའི་མདུན་ཤོག་ནི་སྨུག་ནག་ཅིག་
ཡིན་ལ། ཤོག་ངོས་རེ་རེ་ལའང་ཟླ་ཚེས་བཀོད་འདུག མོ་རང་གིས་སྣག་
ཚ་སྤྱད་དེ་ཉིན་ཐོ་བྲིས་ནའང་། ནག་ནོག་དང་ཞུ་དག་སོགས་ཀྱི་རྗེས་
ཤུལ་ཆེར་མཐོང་རྒྱུ་མི་འདུག དེ་ནི་མོ་རང་གི་སྙན་ངག་དང་འདྲ་བར་
ཤིན་ཏུ་གཙང་ངོ་།།
ངའི་ཚེ་སྲོག་གིས་བབ་
ཆགས་ཤིང་དཀའ་སྡུག་གིས་
བདག་པ་ཁོ་ན་ཉམས་སུ་མྱོང་
བཞིན། སུ་ལའང་ཞེ་བདེ་རུ་
མི་འཇུག
མོ་རང་གི་ཉིན་ཐོ་རུ་སྒེར་གྱི་དད་མོས་དང་འཆི་བ། སྡུག་བསྔལ།
བརྩེ་བ་བཅས་ཀྱི་ངོས་འཛིན་བྲིས་འདུག དེ་ལས་གཞན་སྒེར་བའི་
ལས་དབང་ལ་གོ་བ་ལེན་ཚུལ་དང་སྒེར་བའི་གདམ་གསེས་རྒྱུན་སྐྱོང་
ཚུལ་སྐོར་ཡང་བྲིས་འདུག མོ་རང་ལ་ཡིག་འབྲུར་བརྒྱུས་ནས་འཇིག་
རྟེན་ལ་བསྟོད་གླུ་ལེན་པའི་འཆར་གཞི་མེད་ནའང་། མ་འོངས་པ་ན།
མི་རྣམས་ཀྱིས་མོ་རང་གི་སྙན་ངག་ལ་བརྟེན་ནས་མོ་རང་ལ་རྒྱུས་ལོན་
བཏུབ་པའི་རེ་བ་འཆང་བཞིན་འདུག
དེའི་རྗེས་སུ། རྩོམ་པ་པོ་ག་གེ་མོའི་རྗེས་རབས་པ་ཞིག་གིས་མོ་
རང་དང་རྩོམ་པ་པོ་དེ་གཉིས་ཀྱི་འཕྲིན་ཡིག་ཕྱིར་བཀྲམ་པ་ན། གཟོད་
མི་རྣམས་ཀྱི་འདུ་ཤེས་སུ། མ་གཞི་སྙན་ངག་པ་འདི་ཡང་སྔོན་ཆད་
འཐོམས་སྦྲིད་ལས་སད་མ་ཐུབ་པར་རང་རྟོན་ཉམས་ཤིང་རང་ངོ་མ་
ཟིན་པའི་ཆུ་ཚོད་ཅིག་ཡོད་མྱོང་ཨང་སྙམ་པའི་འདུ་ཤེས་རྒྱུད་ལ་སྐྱེ་རུ་
འཇུག་བཏུབ་བོ།།
མོ་རང་གི་འཕྲིན་ཡིག་ཏུ། “སྐུ་ཞབས་ཟའེ་ཀྲུན་སའེ་ལགས།
ཉིད་ཀྱིས་ཁོམ་སྐབས་དང་བསྟུན་ནས་ངའི་སྙན་ངག་འདི་ཐེངས་ཤིག་
ཀློགས་རོགས་ཞུ། ཉིད་ཀྱིས་བལྟས་ན། ངའི་སྙན་ངག་ལ་ཚེ་སྲོག་གི
ཡིད་འགུག་ཆ་མཆིའམ” ཞེས་དྲིས་འདུག
འདི་ནི1862ལོའི་ཟླ4བར། རང་ལོ་སོ་བརྒྱད་ལ་བུད་པའི་ཟའེ་
ཀྲུན་སའེ་འབྱོར་བའི་འཕྲིན་ཡིག་ཅིག་རེད། ཁོང་ནི་རྩོམ་པ་པོ་དང་
ཆོས་དཔོན།མོ་དབང་རིང་ལུགས་པ་ཞིག་རེད། ཁོང་གིས་སྔོན་ཆད “ཐ་
སྙད་གཅིག་ཏུ་ལོ་མང་པོའི་བསམ་བློའི་ཉིང་བཅུད་ཉར་ཐུབ་ལ། ཚིག་
རྐང་གཅིག་ཏུ་མི་ཞིག་གི་ཚེ་ཕྱེད་ཀྱང་བསྡུ་བཏུབ” ཅེས་འཕྲིན་ཡིག་ཏུ་
བྲིས་པས། སྡོམ་ཚིག་ཐུང་ཐུང་འདིས་མོ་རང་ལ་རྩོམ་འབྲི་བའི་འདུན་པ་
ཡ་མེད་ཅིག་ཀྱང་བསྐྱེད་སོང་།
ཁོང་གཉིས་ཀྱིས་མི་ལོ་ཉི་ཤུ་ལྷག་ལ་མཚམས་མ་ཆད་པར་ཕན་
ཚུན་ལ་འཕྲིན་ཡིག་བསྐུར་ནའང་། མང་སཆེ་བ་བོར་བརླག་ཐེབས
སོང་། འཕྲིན་ཡིག་ལས་ཁོང་ནི་མོ་རང་གི་བློས་ཐུབ་ཀྱི་གྲོགས་པོར་
གྱུར་པའང་མཐོང་ཐུབ་སྟེ། “ཟླ་དགུ་བ་ནས་བཟུང་། ང་ལ་འཇིགས་
སྣང་རིགས་ཤིག་རྒྱུན་དུ་སྐྱེ་ཡི་ཡོད་ནའང་། ངས་མི་སུ་ལའང་བཤད་
མི་སྲིད།”" ཅེས་པ་དང་། “ཁྱོད་ཀྱི་འཕྲིན་ཡིག་གིས་ང་རང་བཟི་རུ
བཅུག་ཐུབ་མ་སོང་། རྒྱུ་མཚན། དེའི་སྔོན་ལ་ངས་ལཱང་མོར་ཆང་
འཐུངས་པས་སོ།།” ཞེས་པ་ལྟ་བུས་མཚོན་ཐུབ་བོ།།
ངོས་གཞན་ཞིག་ནས་གླེང་ན། རྩོམ་པ་པོ་དེའང་མོ་རང་གི་སྙན་
ངག་གིས་སྦྲིད་དུ་བཅུག་པ་ཤེས་སླ་སྟེ། མོ་རང་ལྟ་བུའི་བུ་མོ་ཞིག་གིས་
ཁོང་གི་ཡིད་སེམས་བསྒུལ་སོང་ནའང་། ཁོ་རང་ཆོས་དཔོན་ཞིག་ཡིན་
པས་མོ་རང་དང་བར་ཐག་ངེས་ཅན་ཕྱེས་ནས་སྐད་ཆར་གཟབ་དགོས་
ཀྱིན་ཡོད།
1869ལོར། ཁོང་གིས “སྙིང་དུ་སྡུག་པའི་གྲོགས་མོ་ལགས།
མཚམས་མཚམས་སུ། བདག་གིས་ཁྱོད་ཀྱི་སྙན་ངག་དང་འཕྲིན་ཡིག་
མ་ལུས་ཉམས་སུ་མྱོང་བ་ཡིན། ཁོ་རང་གི་སྣང་ངོར་ཁྱད་མཚར་དུ་
གྲུབ་པའི་སྟོབས་ཤུགས་དེ་དག་ནི་ཡ་མཚན་པ་རུ་གྲུབ་མི་སྲིད་ནའང་།
ངག་ལས་འཁྲོལ་བ་ཤིན་ཏུ་ཁག་གོ། གལ་ཏེ། སྔོན་ཆད་ང་རང་ཁྱོད་ཀྱི་
ལག་མགོར་འཇུས་ཡོད་ཚེ། ང་ནི་ཁྱོད་ཀྱི་ཚེ་སྲོག་ཁྲོད་ཀྱི་མི་ཆེ་གེ་མོ་
དེའང་ཡིན་ངེས། འོན་ཀྱང་། སྐབས་དེར་ཁྱོད་ཀྱིས་སྔར་ལྟར་རང་ཉིད་
ལྷོག་ལྷོག་འཕྱུར་པའི་སྨུག་རླངས་སུ་སྦས་སྐུང་བྱས་སོང་བས། ང་རང་
ཁྱེད་ལ་བཅར་ཐབས་མ་བྱུང” ཞེས་མོ་རང་ལ་འཕྲིན་ཡིག་བྲིས་འདུག
རྗེས་སུ། རྗེ་ཁེན་སོན་ལགས་ཀྱི “ཁེར་རྐྱང་ནི་མཛེས་པའོ” ཞེས་
པ་པར་དུ་བསྐྲུན་ནའང་། ལ་ལས་དེ་ནི་མོ་རང་གི་ཉིན་ཐོར་བཞེད་པ་
དང་། ལ་ལས་དེ་ནི་དེབ་རྫུན་ཁོ་ནར་ཁས་འཆེས་སོ།།
གང་ལྟར།མོ་རང་ནི་མཛེས་པའོ།།
དྲན་པ་ནི་བརྗེད་ངེས་ཡིན་ཚེ།
རྗེ་ཁེན་སོན།
དྲན་པ་ནི་བརྗེད་ངེས་ཡིན་ཚེ
ང་རང གཏན་དུ་ཕྱིར་དྲན་ལ་འཇུག་མི་ཕོད
བརྗེད་ངེས་ནི་དྲན་པ་ཡིན་ཚེ
ང་དང་བརྗེད་ངེས་ཀྱི་བར་ཐག་ཇི་འདྲའི་ཉེ་ཨང
དྲན་གདུང་ནི་རོལ་རྩེད་ཡིན་ཚེ
མྱ་ངན་ཞུ་བ་ནི་སྤྲོ་སྣང་ངོ
མཛུབ་མོ་དེ་དག་ཅིའི་ཕྱིར་སྤྲོ་བ་དང་མཚུངས་སམ
དེ་རིང དེ་དག་ལ་འཐོགས་བྱུང

ཐྲོ་ཏན་ཁང་ཐུན།

ཐྲོ་ཏན་ཁང་ཐུན།
ཐྲོ་ཏན་ཁང་ཧྥུན། (1899-1972)
ཉི་ཧོང་གི་བརྩམས་སྒྲུང་མཁན། བྱིས་དུས་ནས་ཀྱང་ཕ་མ་གཉིས་ཚེ་ལས་འདས་
པས། ཁོང་གི་ཚེ་གང་བོ་འཁྱལ་ཉུལ་གྱི་འཚོ་བས་བསྐྱལ། སློབ་ཆེན་མཐར་ཕྱིན་
རྗེས། སློབ་ཆེན་དགེ་རྒན་ཆེན་མོ་རུ་གདན་འདྲེན་ཞུས་ནའང་། ཁོང་མ་ཕེབས་
པར་བརྩམས་སྒྲུང་གསར་རྩོམ་གྱི་རྒྱུན་བསྐྱངས། དེ་ལྟར་དབུལ་ཕོངས་ཀྱི་འཚོ་
བ་བསྐྱལ་མཐར། ནོར་ཝེ་རྩོམ་རིག་བྱ་དགའ་ཐོབ། མཐའ་མར་གསར་རྩོམ་ཁང་
ནས་རང་སྲོག་བཅད་སོང་། བརྩམས་ཆོས་ལ་སྒྲུང་རིང《ཁ་བའི་རྒྱལ་ཁབ》
སོགས་ཡོད།
ཁེར་རྐྱང་དང་འུ་ཐུག་གིས་ཁོ་རང་མི་རུ་སྐྱེས་སུ་བཅུག་སྟེ། རྨག་
རྨེད་དུའང་བཏང་།
ཁོང་གི་མཚན་ལ་ཐྲོ་ཏན་ཁང་ཐུན་ཟེར་ཞིང་། ཁོང་ཆུང་དུས་སུ་
ཕ་མ་གཉིས་ཚེ་འཕོས་སོང་།
ཁོས་ཉིན་རྒྱུན་སྨྲ་བ་ཉུང་བའི་ཨ་མྱེ་དང་མཉམ་དུ་འཚོ་བ་སྐྱེལ་
བཞིན་ཡོད་ལ། ཨ་མྱེ་ཉིན་རྒྱུན་ངལ་རྩོལ་ལ་འགྲོ་དགོས་པས། ཁོའི་
བདེ་འཇགས་ཀྱི་ཆེད་དུ་ཁོ་རང་ཉིན་གང་བོར་མུན་ནག་གིས་བཟུང་
བའི་ཞིང་ཁང་ཞིག་ཏུ་བཀག་བསྐྱིལ་བྱེད་དགོས་པ་རེད། དེས་ནི་ཁོ་
རང་ཁེར་རྐྱང་དང་གཤིས་ཀ་གྱོང་བའི་བྱིས་པ་ཞིག་ཏུ་བསྒྱུར་སོང་།
སློབ་གྲྭར་མ་སོང་བའི་སྔོན་ལ་ཁོས་འཇིག་རྟེན་འདིར་ཨ་མྱེ་དང་
ཨ་ཕྱི་གཉིས་ལས་མི་ཟེར་བ་ཞིག་མེད་པར་འདོད་མྱོང་
ཁོས་ཉིན་རྒྱུན་རང་གི་གཉོམ་ལ་སྙི་བའི་སེམས་པ་ཤིན་ཏུ་ཆུང་
བའི་ཕུང་བོར་ཟྭ་བརྒྱབ་སྟེ། སྐྱོ་ངལ་དང་སུན་སྣང་ལས་ཆུ་ཚོད་སྐྱེལ་
གྱིན་འདུག
རང་ལོ་བདུན་པར་ཁོའི་ཨ་ཕྱི་ཚེ་ལས་འདས་སོང་
ལོ་གསུམ་གྱི་རྗེས་སུ་ཨ་ཅེ་ཡང་གཤིན་རྗེས་ཁྲིད་སོང་།
གཉེན་ཉེ་རྣམས་གཅིག་རྗེས་གཉིས་མཐུད་ཀྱིས་ཚེ་འཕོས་ཏེ་ཁོ་དང་
ཨ་མྱེ་གཉིས་ལས་ཤུལ་ཏུ་བཟའ་ཚང་གཅིག་ཀྱང་མ་ལྷག་ནའང་། ཨ་
མྱེའི་མིག་ལོང་བར་གྱུར་པ་དང་བསྟུན་རྣ་བ་ཡང་འོན་སོང་། ཨ་མྱེས་
ཉིན་གང་བོར་སྐད་ཆ་ཚིག་གཅིག་ཀྱང་མི་སྨྲ་བར་ཁ་རོག་གེར་མཆི་
མ་འདོན་བཞིན་ལོ་ན་ཆུང་བའི་བྱིས་པ་ཐྲོ་ཏན་ཁང་ཐུན་ལ “ང་ཚོས་
ཐོག་མཐའ་བར་གསུམ་དུ་མཆི་མ་ཁོ་ན་འདོན་བཞིན་ཉི་མ་བསྐྱལ་པ་
ཡིན” ཞེས་སྨྲེ་ངག་གི་རྒྱུན་མི་ཆད་པར་ཟློ་བཞིན་འདུག
དེ་ལྟ་བུའི་རྨ་ཁ་དང་ཁེར་ཧྲེང་གིས་ཁོང་གི་བྱིས་དུས་ཀྱི་འཚོ་བ་
ཡོངས་སུ་བརླག་སྟེ། ཁོང་གི་སེམས་སུ་སྐྱོ་སྣང་གི་ཕྱིར་དྲན་ཞིག་ལས་
རྩི་ཡང་སྟོངས་པར་གྱུར།
རང་ལོ་བཅུ་བཞིའི་དུས་སུ། ཨ་མྱེ་ཡང་ཁོ་དང་གཏན་དུ་གྱེས་
ནས་ཕྱི་མར་བུད་སོང་།
ཁོང་རང་གི 《རང་ལོ་བཅུ་དྲུག་པའི་ཉིན་ཐོ》 རུ།
ང་ལ་སྐྱིད་སེན་མགོ་ཙམ་ཡང་ཡོད་མ་མྱོང་སྟེ། མ་འོངས་པ་ན་ཡང་གནམ་ས་
འདིར་ཆགས་ས་རྟེན་ཡུལ་ཅི་ཡང་མེད་པར།ང་རང་གཅིག་པུར་ལུས་ངེས།
ཁོ་རང་ཆུང་དུས་སུ། གཉེན་ཉེ་རྣམས་གཅིག་རྗེས་གཉིས་མཐུད་
ཀྱིས་ཚེ་ལས་འདས་ཏེ། ཁོ་རང་འདས་མཆོད་གྲངས་མེད་པ་ཞིག་
ལ་ཞུགས་པས། མི་ལ་ལས་ཁོ་རང་ལ “འདས་མཆོད་པ་གྲགས་
ཅན” ཞེས་པའི་ཆོ་ལོ་བསྩལ་མྱོང་།
ཁེར་ཧྲེང་གི་འཚོ་བས་ཐྲོ་ཏན་ཁང་ཐུན་གྱི་སེམས་ཁམས་ལ་རྨ་
ཁ་ཆེན་པོ་བཏོད་པས། ཁོ་ལ་སྐྱོ་སྣང་གི་གཤིས་ཀ་ཞིག་ཀྱང་རིམ་གྱིས་
ཆགས་པར་བྱས་འདུག
ཁོ་རང་དམའ་འབྲིང་སྒོ་ཐེམ་བརྒལ་ནའང་། ཁོས་སུ་ལའང་ཁ་
བརྡ་མང་བོ་གློད་མི་སྲིད།
དམའ་འབྲིང་ལོ་རིམ་ལྔ་བའི་སོས་ཁར། ཐྲོ་ཏན་ཁང་ཧྥུན་གྱི་ཉལ་
ལེར་ཁང་དུ་མིང་ལ་ལོད་ཡད་ཟེར་བའི་སློབ་གྲོགས་ཤིག་སླེབས་བྱུང་། ལོར་
ཡད་ནི་ལུས་ཟུངས་རིད་ཅིང་ནད་མང་བའི་གཞོན་ནུ་ཞིག་ཡིན་ནའང་།
ན་ཚོད་གཞོན་ལ་རང་བྱུང་མཛེས་པས་ཀུན་ནས་ཕྱུག་པའི་གཞོན་ནུ་
དེས་ཐྲོ་ཏན་གྱི་ཡིད་སེམས་གཏིང་ནས་བཀུག་སོང་།
ལོད་ཡད་ཀྱིས་ཐྲོ་ཏན་ལ་བཞག་པའི་ཚོར་བ་ནི་གཞོན་དུས་ཀྱི་
མཛའ་བརྩེའི་མགོ་རྩོམ་ཚུལ་ཞིག་གམ། ཡང་ན་བརྩེ་དུང་གི་སྐོམ་
གདུང་ཤིན་ཏུ་ཆེ་བའི་དུས་སྐབས་ཤིག་ལ་ཁེལ་འདུག
གཞོན་ནུ་གཉིས་ཀྱི་མཛའ་བརྩེ་ཡུན་ནས་ཡུན་དུ་མཚན་མཐུན་
དགའ་རོགས་ཀྱི་བརྩེ་བའི་རང་བཞིན་དུ་གྱུར་སོང་།
ཕུང་པོ་སྐམ་ཞིང་རིད་པའི་གཞོན་ནུ་དེས་ཁོ་ལ་སེམས་གསོ་དང་
དྲོད་ཁོལ། རྣམ་དག་གི་བརྩེ་བ་བསྩལ་སོང་།
འདི་ནི་ངའི་མི་ཚེ་ལས་ངས་ཆེས་ཐོག་མར་བརྩེ་དུང་གི་བྲོ་བ་མྱངས་པ་ཡིན་ལ།
ཡང་ན། བདག་གི་མི་ཚེ་ལས་ཆེས་ཐོག་མར་དགའ་རོགས་སྒྲིག་ཚུལ་ཡང་ཡིན་ནོ།།
ཐེངས་འདིའི་བརྩེ་དུང་ལས་ང་ལ་རྣམ་དག་གི་བདེ་བ་ཐོབ་པར་མ་ཟད། བརྩེ་
དུང་གིས་བདག་གི་རྣམ་ཤེས་ཀྱང་བསྐྱབས་བྱུང་། དེ་བས། ཁོ་རང་གི་སྣང་ངོར་ཁོ་ནི་
འཇིག་རྟེན་མི་ཡུལ་གྱི་གཞོན་ནུ་ཞིག་མིན་པ་ལྟ་བུར་འཆར་ཡོང་། དེའི་རྗེས་སམ་
ད་ལྟ་སྟེ། ཁོ་རང་རང་ལོ་ལྔ་བཅུར་བུད་ནའང་། དེ་ལྟ་བུའི་བརྩེ་དུང་གཙང་རྐྱང་བ་
ཞིག་ཉམས་སུ་མྱོང་བའི་བསྐལ་བ་འཆར་མ་མྱོང་།
ཐྲོ་ཏན་ནི་བརྩམས་ཆོས་སུ་བུད་མེད་གཞོན་ནུ་མ་བཞེངས་པར་
དགའ་བའི་བརྩམས་སྒྲུང་མཁན་ཞིག་རེད། ཁོང་གིས་བུད་མེད་ཐམས་
ཅད་ལ་སྤྱི་མཐུན་གྱི་སྣང་བརྙན་ཞིག་བཞེངས་པ་ནི་སྐྱེ་གཟུགས་ལ་
སྒེག་ཉམས་ལྡན་ཞིང་། ཞལ་རས་ཟླ་འོད་ལྟར་དཀར་བ། ཆགས་ཉམས་
བཏོད་པའི་མཇིང་བ། ལུས་སུ་དྲི་བསུང་འཐུལ་པ་བཅས་སོ།།
བུད་མེད་དེ་དག་ནི། ཁོ་རང་མཐོ་འབྲིང་འགྲིམ་པའི་སྐབས་ཏེ།
ཐོག་དང་པོར་ཡུལ་སྐོར་ལ་ཆས་སྐབས་གློ་བུར་ཏུ་ལམ་ཐུག་བྱུང་བའི་
ཡའེ་རྡོད་གར་མ་ཆན་སྒྲའེ་དང་ཤིན་ཏུ་མཚུངས་སོ།།
གློ་བུར་བའི་ཐུག་འཕྲད་དེས་སློབ་མ་དང་གར་མ་ཞིག་གི་བར་ལ་
ལྷད་མེད་ཀྱི་བརྩེ་དུང་ཞིག་ཆགས་སུ་བཅུག་སོང་
གང་ལྟར། སྲབ་བུ་སྲབ་བུའི་བརྩེ་དུང་དེ་ལ་མཇུག་འབྲས་ཅི་ཡང་
སྟོངས་སོང་ནའང་། གར་མ་ཡག་མ་དེ་ནི “སྐར་མ་མཇུག་རིང་གི་
རྔ་མ་དང་འདྲ་བར། ཐོག་མ་ནས་མཐའ་མ་རུའང་ང་ཡི་ཡིད་འཛིན་
གྱི་ཀློང་ན་མཚམས་མི་ཆད་པར་ཁྲ་འཚུབ་འཚུབ་བཞུར་བཞིན་
གདའོ” ཞེས་པ་ལྟར། དེས་ནི་ཁོང་གི་བརྩམས་ཆོས་མཐའ་དག་གི་
བརྗོད་བྱ་གནད་ཆེ་བ་རྣམས་བདག་བཟུང་བགྱིས་འདུག
སློབ་ཆེན་ལོ་རིམ་དང་པོའི་སྐབས་སུ། ཐྲོ་ཏན་དང་མིང་ལ་ཡང་
ཆན་སྒྲའེ་ཟེར་བའི་བུད་མེད་ཅིག་ངོ་ཤེས་སུ་གྱུར་ཏེ། ཁོའི་ནང་སེམས་
སུ་ཡང་བསྐྱར་བརྩེ་དུང་གི་རྦ་རླབས་འཕྱུར་ཏུ་བཅུག་སོང་།
ཁོང་ཆན་སྒྲའེ་དང་ཐུག་པའི་སྐབས་སུ། ཆན་སྒྲའེས་ཏག་ཏག་ཁོ་
ཧྥེ་བཟུང་སྟེ་ཕྱིར་ཅོག་ཙེ་རེ་རེ་བརྒྱུདནས་འགྲོ་བཞིན་འདུག ཁོར་སྔོན་
ཆད་འདྲིས་མྱོང་བ་དང་འདྲ་བའི་འཛུམ་མདངས་དེས་ཁོ་རང་ཧད་དུ་
བཅུག་སོང་། ཡིད་སྐྱོ་བ་ཞིག་ལ། ཁོང་གཉིས་ཀྱིས་གསར་དུ་ངོ་ཤེས་མ་
ཐག་པའི་དུས་སུ། ཆན་སྒྲའེ་ཡི་ཕ་ཡབ་ཀྱིས་དབང་ཆ་བཀོལ་ཏེ་ཆའེ་
ཧྥོར་རྫོང་གི་ཁྲི་བ་ཞིག་ལ་བུ་སྐལ་དུ་ཕུལ་སོང་བས། མོ་རང་ཡང་ཏུང་
རྫུན་དང་ཁ་མ་བྲལ་ག་མེད་དུ་གྱུར།
སློབ་ཆེན་ལོ་རིམ་དང་པོ་མཇུག་བསྒྲིལ་རྗེས། ཐྲོ་ཏན་གྱིས་ཆའེ་
ཧྥོར་སློབ་ཆེན་དུ་ཆན་སྒྲའེ་ལ་བསྐོར་རྒྱག་ཏུ་འགྲོ་བར་སེམས་ཐག་
བཅད། དེ་ནི་ཡུལ་སྐོར་ལས་ཀྱང་ཡུལ་སྐོར་ཞིག་ཏུ་མི་བརྩི་ག་མེད་
རེད།
ཁོང་གིས་ཆར་ཀློང་གི་གཞོན་ནུའི་ཁེར་རྐྱང་དེ་སྲབ་བུ་སྲབ་བུའི་
སྐྱོ་ངལ་དང་བརྩེ་བའི་ཡུལ་སྐོར་དུ་སྤོ་འགོ་ཚུགས་ཏེ། ཆན་སྒྲའེའི་སྔུན་
ལ་ཐོན་དུས། ཁོང་གིས་སྐད་ཆ་ཅི་ཞིག་བཤད་འོས་པའང་གྲ་སྒྲིག་བྱས་
མི་འདུག་པས། ཆན་སྒྲའེ་ཡིས་སྔོན་ཆད་མོ་རང་ཡང་ཐྲོ་ཏན་དང་བརྩེ་
བ་ཆགས་ཡོད་ཚུལ་ལབ་པར་མ་ཟད། ཁོང་དང་མཉམ་དུ་ཏུང་རྗུན་ལ་
འགྲོ་རྒྱུའང་འཐད་པ་ཡོད་ཅེས་ལབ།
བརྩེ་དུང་ནི་འོད་ཅིག་དང་འདྲ་བར། གཞོན་ནུའི་སེམས་ཁོང་དུ་
འཕྲོས་པས། ཐྲོ་ཏན་གྱིས་ཐེ་ཚོམ་ཅི་ཡང་མེད་པར་མོ་རང་ལ་གཉེན་
སློང་རྒྱུ་སེམས་ཐག་བཅད། འོན་ཀྱང་། ཁོང་གི་གཤིས་ཀ་རུ་ཁྲེལ་དང་
ངོ་ཚ་ལྷན་སྐྱེས་སུ་གྲུབ་པས། གཉེན་སློང་བའི་དོན་དག་ཀྱང་གྲོགས་པོ་
ཞིག་ལ་ཁོའི་ཚབ་ཏུ་བཤད་དུ་བཅུག
སླར་ཡང་ཆན་སྒྲའེ་ལ་ཐུག་པ་ན། ཁོས་མངོན་ཆུང་དང་བཅས་ཏེ།
“ཁོས་ཁྱོད་ལ་བཤད་སོང་ངམ" ཞེས་དྲིས་པའི་ཚེའང་། ཁོང་འཚབ་
དྲགས་ཏེ་ལུས་པོ་འདར་སིག་སིག་བྱེད་བཞིན་རྔུལ་ཆུ་ཡང་ཤམ་ཤམ་
བཞུར་བྱུང་
ཆན་སྒྲའེ་ཡིས “ཨུན” ཞེས་ལན་བཏབ།
“དེས་ན།ཁྱོད་ལ་འཆར་གཞི་ག་འདྲ་ཡོད།”
ཆན་སྒྲའེས “གལ་ཏེ། ཁྱོད་ལ་ང་ཁོ་ནས་ཡིད་ཚིམས་ན། དེ་ནི་
ཆེས་ཆེ་བའི་བདེ་སྐྱིད་དོ།།” ཞེས་ལན་བཏབ།
ཐྲོ་ཏན་སྤྲོ་དགས་བཟི་བར་གྱུར་ནས་མྱུར་མོར་ཏུང་རྫུན་ལ་གཉེན་
སྒྲིག་མཛད་སྒོ་སྟ་གོན་བྱེད་དུ་ཆས་སོང་།
དེ་ནས་ཅུང་མ་འགོར་བར་ཆན་སྒྲའེ་ཡིས་འཕྲིན་ཡིག་ཅིག་
འབྱོར་བྱུང་། དེ་རུ། མོ་རང་དང་ཡུལ་ཕྱོགས་གཅིག་པའི་བུ་མོ་ཞིག་
ཕ་མས་བཙན་གྱིས་གནས་ལ་རྫོང་བཞིན་འདུག མོ་རང་ཡང་ང་དང་
མཉམ་དུ་ཏུང་རྫུན་ལ་ཡོང་རྒྱུ་ཡིན་པས། ཁྱོད་ཀྱིས་ལམ་གླ་རེ་འགའ་
བསྐུར་བར་འཚལ་ཞེས་བྲིས་འདུག
ཐྲོ་ཏན་གྱིས་ཆན་སྒྲའེ་ཁོ་ན་དང་མཉམ་དུ་འཚོ་བ་རོལ་སྙམ་སྟེ།
བུད་མེད་དེ་ཡོང་བར་མི་འཐད་པ་འཕྲིན་ལན་དུ་དྲང་མོར་སྨྲས་སོང་།
དེའི་རྗེས་སུ། ཆན་སྒྲའེ་ཡིས་ཀྱང་ཁོང་ལ་འབྲེལ་ཐག་གཅོད་པའི་
འཕྲིན་ཡིག་ཅིག་སྤྲིངས་བྱུང་།
འུ་གཉིས་ལ་བརྩེ་བ་རྒྱ་མཚོ་ལས་ཟབ་པ་ཞིག་ཆགས་ཡོད་ནའང་། ང་ལ་དོན་
ཆེན་ཧ་ལས་པ་ཞིག་བུད་བྱུང་བས། ཁྱོད་ལ་བཤད་མི་ཐུབ་བོ།། གང་ལྟར། ཁྱོད་ཀྱིས་
ང་རང་འཇིག་རྟེན་འདི་ན་མེད་པར་བསྒོམ་རོགས། ངས་ཀྱང་འུ་གཉིས་ཀྱིས་མཉམ་
དུ་རོལ་བའི་ཆུ་ཚོད་དེ་དག་བརྗེད་མི་སྲིད། ངས་ཁྱོད་ལ་དངོས་གནས་འོས་མེད་
བྱས་སོང་།
འཕྲིན་ཡིག་ཁྱད་པར་བ་འདི་ནི་གཞོན་ནུ་མ་ཞིག་གིས་བཞག་
པའི་མཐའ་མའི་སྐད་ཆ་ལས་ཅི་ཞིག་ཡིན་ཨང་། ལོ་ན་གཞོན་པའི་
བུ་མོ་ནི་ནམ་ཡང་དེ་ལྟར་བརྩེ་བ་ཁྱད་གསོད་ལ་མཁས་པ་ཞིག་རེད་
ཨང་། གལ་ཏེ། མོ་རང་གི་དགའ་རོགས་དེ་ཐྲོ་ཏན་ཁང་ཐུན་མིན་ཚེ།
དེས་ནི་སླར་ཡང་མོ་རང་བཙལ་ནས་སེམས་གསོ་དང་བཅས་མོ་རང་
རང་གི་ཆུང་མར་བསུས་ཡོད་ངེས། ཡིན་ནའང་། རྒྱུད་གཙང་ཞིང་ཚོར་
བ་སྐྱེན་པའི་ཐྲོ་ཏན་ལ་མཚོན་ན། འཕྲིན་ཡིག་དེ་ནི་གནམ་ལྕགས་
ཐོག་དང་འདྲ་བའི་བཀའ་ལྟར་ལྡོག་ཏུ་མེད་པ་ཞིག་རེད།
ཁོང་གིས་རང་ལ “ཆན་སྒྲའེའི་ནད” ཕོག་འདུག་ཅེས་པ་ལྟར།
དེའི་རྗེས་ཀྱི་ལོ་ཟླ་རིང་མོར་ཆན་སྒྲའེ་གླེང་མཁན་ཁོང་ཁོ་ན་ལས་
གཅིག་ཀྱང་བྱུང་མ་མྱོང་བས། མོ་རང་གིས་ཁོའི་སེམས་སུ་བཟོད་
གླགས་བྲལ་པའི་རྙོག་འཛིང་གི་བརྩེ་དུང་ཞིག་བརྐོས་སོང་།
བརྩེ་དུང་གི་རྦ་རླབས་ཉམས་སུ་མྱངས་རྗེས། ཁོ་རང་གིས་ནི། ནང་སེམས་ཀྱི་
འགྱུར་བ་ཅི་རིགས་ཅིས་ཀྱང་དང་ལེན་མི་བྱ་ག་མེད་དུ་གྱུར།
ཐྲོ་ཏན་ཁང་ཐུན་ཏུང་རྗུན་སློབ་ཆེན་ནས་མཐར་ཕྱིན་རྗེས། སློབ་
དཔོན་ཆེན་མོ་མང་པོས་ཁོང་ལ་སློབ་ཆེན་དགེ་རྒན་གྱི་ལས་འགན་
བཞེས་པར་བསྐུལ་ནའང་།ཁོ་རང་འཐད་པ་མ་བྱུང་།
ཁོང་གིས་རང་ཉིད་ཀྱི་འཆར་གཞི་ནི་གསར་རྩོམ་འཚོ་བ་རུ་
བསྒྱུར་རྒྱུའོ་ཞེས་འཆད་དགོས་པར་སྙམ།
རྩོམ་བཙོང་སྟེ་འཚོ་ཚིས་གཉེར་བ་ནི་ཤིན་ཏུ་དཀའ་ངལ་ཆེ་བ་
ཞིག་སྟེ། ཐྲོ་ཏན་ཁང་ཐུན་ལ་དུས་ཡུན་རིང་བོར་རྩོམ་འབྲི་སའི་ཅོག་
ཙེ་ཙམ་ཡང་མ་འཛོམ་པར། ཕུང་བོ་ཝུ་ཆང་ཤོག་སྒམ་དུ་གནར་ནས་
གསར་རྩོམ་ལ་འཇུག་མྱོང་།
ཁོང་གིས་ཉིན་རྒྱུན་སྣག་ཚ་ཁུག་གིན་མེད་ཁར། སྣག་ཚའི་སྣོད་
ལས་སྣག་ཚ་ཅུང་ཙམ་ཡང་མི་ལྷག་པར་བཀོལ་ཚར་འགྲོ་བས། སྔོན་
ཆད། ཁོང་གིས་ཆུ་ཚོད་ཞིག་གསོར་བརྟེན་ནས་སྣག་ཚ་དང་ཤོག་བུ་ཉོ་
སྤྱད་བཙལ་པ་རེད།
ང་ལ་བདེ་སྐྱིད་ཀྱི་རྨི་ལམ་མེད་ནའང། དགའ་རོགས་བསྒྲིག་པ་ནི་ཁོ་རང་གི་
བདེ་སྐྱིད་ཀྱི་སྲོག་ཤིང་ངོ་།།
མཐར་ཕྱིན་ནས་ལོ་གཉིས་འགོར་རྗེས། ཁོང་དང་རང་ལོ་བཅུ་
དགུར་ལོན་པའི་ཞའོ་རྫུ་གཉིས་ངོ་ཤེས་བྱུང་།
ཁོང་གཉིས་ཀྱི་འཚོ་བའི་རྒྱབ་ལྗོངས་ཤིན་ཏུ་མཚུངས་ཏེ། གཉིས་
ཀར་གཉེན་ཉེ་མ་དབང་བར་གྲོགས་མེད་ཁེར་ཧྲེང་གིས་བརྟེན་ས
ཆགས་ཡུལ་མེད་པར་ཏུང་རྫུན་ནས་འཁྱམ་ཉུལ་བྱེད་བཞིན་འདུག
སོ་སོའི་མྱོང་བརྒྱུད་མཚུངས་པ་རྐྱེན་བྱས་ཏེ། ཕན་ཚུན་བར་ལས་
སླ་བོས་གཉེན་འབྲེལ་ཆགས་ཤིང་། ལོ་གཅིག་འགོར་རྗེས། གཉེན་སྒྲིག་
ཀྱང་བྱས་སོང་།
ཁོང་གཉིས་ལ་བུ་རྒྱུད་མ་སྐྱེས་པས། གཉེན་ཉེ་ཞིག་གི་བུ་མོ་བུ་
སྐལ་དུ་བླངས་ནས་ཤ་རུས་ཀྱི་བུ་རྒྱུད་ལྟར་དུ་བསྙོར་ཅིང་། མིང་ལ་སྒྲའོ་
རྫུ་ཞེས་བཏགས།
གཉེན་བསྒྲིགས་རྗེས། རྩོམ་སྟེགས་སུ་ཐྲོ་ཏན་ཁང་ཐུན་གྱི་གྲགས་
པ་མུ་རུ་ཇེ་རྒྱས་སུ་ཕྱིན། བརྩམས་སྒྲུང 《ཡའེ་རྡོད་ཀྱི་གར་མ》 ལ་
རྩོམ་རིག་དཔྱད་བརྗོད་པའི་སྡེ་ནས་གདེང་འཇོག་ཚད་མཐོན་པོ་
ཐོབ་སྟེ། ཕ་རོལ་བས་གློག་བརྙན་འཁྲབ་གཞུང་དང་ཟློས་གར་འཁྲབ་
གཞུང་སོགས་སུ་བཅོས་སྒྲིག་གྲངས་མེད་མཛད་མྱོང་། ད་དུང་རྒྱལ་
སྤྱིའི་བསླབ་དེབ་ཏུའང་བདམས།
དེ་ནས་ཅུང་མ་འགོར་བར། བརྩམས་སྒྲུང 《ཁ་བའི་རྒྱལ་
ཁམས》 ཀྱི་གསར་རྩོམ་ཡང་ལེགས་པར་གྲུབ།
《ཁ་བའི་རྒྱལ་ཁམས》 སུ་རྣམ་དག་དང་རྩུབ་སྤྱོད་ཉིས་ལྡན། མི་
བསྙེངས་པ། བརྩེ་བ་བཅས་ཀྱིས་ཕྱུག་པའི་མི་སྣ་གཙོ་བོ་རྗའེ་རྫུ་ཡིས་
འཁྱམ་ཉུལ་དང་ངེས་བྲལ་འཚོ་བ་ཞིག་རོལ་བཞིན་ཡོད་ནའང་།མོ་རང་
གིས་ཞིང་གྲོང་བུད་མེད་ཀྱི་གཉུག་གཤིས་མ་དོར་བར་རྒྱུན་སྐྱོང་ཚུལ་
བྲིས་ཡོད་ལ། དེ་ལྟར། མོ་རང་ནི་མཛེས་མའི་ཡང་རྩེ་ཞེས་གྲགས་པ་
ཆེ་ཞིང་རྒྱ་ཡན་གྱིས་རྒྱས་སྤྲོས་དང་བཅས་འཚོ་ནའང་། མོ་རང་གིས་
ནམ་ཞར་དྲན་པ་ཞིག་རྒྱུན་སྐྱོང་བཞིན་འདུག ངོས་གཞན་ཞིག་ནས།
མོ་རང་འཚོ་བ་དེ་རིགས་ལ་རབ་ཏུ་སུན་ཏེ། རྒྱུན་ལྡན་གྱི་འཚོ་བ་ཞིག་
རོལ་བར་ཕུགས་རེ་འཆང་ཚུལ་ཞིབ་འབྲི་མཛད་འདུག
《ཁ་བའི་རྒྱལ་ཁམས》 ནི་ཁོང་གི་འཐུས་ཚབ་བརྩམས་ཆོས་
སུ་བགྲངས་པ་རེད།
ཏག་ཏག་དུས་རབས་ཕྱེད་ཀ་ཞིག་གི་ཚེ། ཁོང་གིས་བརྩམས་སྒྲུང་
ལྔ་བརྒྱ་དང་དཔྱད་རྩོམ། ཐོལ་རྩོལ་སོགས་འབོར་ཆེན་བརྩམས་གནང་
མཛད་དེ། 《ཐྲོ་ཏན་ཁང་ཐུན་གྱི་གསུང་འབུམ》 བྱ་བའི་དེབ་སོ་
བདུན་པར་དུ་བསྐྲུན། ཁོང་གི་བརྩམས་ཆོས་སུ་ཤིན་ཏུ་ལྗིད་པའི་ཁེར་
རྐྱང་གི་གདུང་བ་དང་སྐྱོ་ངལ། རྨ་ཁ་བཅས་མངོན་པ་ནི་ཁོང་གིས་རྟག་
པར་བཀོལ་བའི་བརྗོད་བྱ་རྩ་ཆེན་ཞིག་གོ་ཞེས་བརྗོད་ཆོག
1968ལོར། རེ་ཌན་ནས་ཐྲོ་ཏན་ཁང་ཐུན་ལ་ནོར་ཝེ་རྩོམ་རིག་
བྱ་དགའ་ཐོབ་པ་ཁྱབ་བསྒྲགས་བྱས།
ཐྲོ་ཏན་ཁང་ཐུན་གྱིས་གྲགས་པ་ཡི་སྔུན་ནས་རང་ཉིད་ཀྱི་བསམ་
བློ་འདི་ལྟར་སྤྲོས་བརྗོད་བྱས་འདུག་སྟེ།
“གྲགས་པ་དང་གོ་ས་ནི་བཀག་རྡོའོ།། བདག་གི་ཕུགས་འདུན་
ནི་བདག་ཉིད་སྙན་གྲགས་མཐའ་དག་གི་འཆིང་རྒྱ་ལས་གྲོལ་བར་བྱས་
ཏེ༑ རང་དབང་འཐོབ་རྒྱུའོ།།” ཞེས་བསྒྲགས།
ནོར་ཝེ་རྩོམ་རིག་བྱ་དགའ་ཐོབ་སྟེ་ལོ་བཞི་འགོར་བའི་རྗེས་སུ།
ཁོང་གིས་ཁྱིམ་མིར་རང་ཉིད་ཕྱི་ལ་འཆམ་འཆམ་དུ་འགྲོ་དགོས་ལབ་
རྗེས།གོམ་ཁ་གསར་རྩོམ་ཁང་དུ་སྤོས་སོང་།
སུས་ཀྱང་བློ་ཡིད་དུ་མི་ཤོངས་པ་ཞིག་ལ། ཁོང་གིས་གསར་རྩོམ་
ཁང་གི་མེ་ཐབ་སྦུ་གུ་ཁ་ནང་དུ་བརྫངས་ནས་ཨབ་བསེའི་ཉལ་ཐུལ་
ཁུད་དུ་འགྱེལ་འདུག བསྙེས་མགོའི་འགྲམ་དུ་ཝེ་ཧྲེ་རྗེ་དང་ཆང་ཕོར་
ཞིག་ལས་ཅི་ཡང་མི་འདུག
ཐ་ན། ཁོང་གིས་ཁ་ཆེམས་ལ་ཡིག་འབྲུ་གཅིག་ཀྱང་བཞག་མི་
འདུག དེ་ལྟར་མི་རབས་ཤིག་གི་བརྩམས་སྒྲུང་མཁན་པོ་འདིས་ཁེར་
རྐྱང་ནི་ཤི་གསོན་གྱི་གྲིབ་མར་སྒོམ་བཞིན་འཇིག་རྟེན་ལ་གྱེས་བརྡ་
བཏང་སོང་།

ཕེ་ཁཱ་སོའོ།

(PabloPicasso ༡༨༨༡—༡༩༧༣)
ཕེ་ཁཱ་སོའོ།
ཕེ་ཁཱ་སོའོ། (Pablo Picasso 1881-1973)
ཞི་པན་ཡའི་རི་མོ་མཁན་དང་འཁྲབ་གཞུང་རྩོམ་པ་པོ། སྙན་ངག་པ་བཅས་སོ།།
ཁོང་ནི་དུས་རབས་ཉི་ཤུ་བར་ནུབ་ཕྱོགས་སུ་ཤུགས་རྐྱེན་ཆེས་ཆེ་བའི་སྒྱུ་རྩལ་
མཁན་ཁོ་ན་དང་། དེང་རབས་རིང་ལུགས་པའི་འཐུས་ཚབ་མི་སྣ་གཙོ་བོ་ཡང་
ཡིན། ཁོང་མིང་ལ་མ་གྲག་སྔོན་ནས་འཚོ་བ་དང་རི་མོ་གསར་རྩོམ་ཐད་ནས་
སྒེར་གཤིས་བླ་ལྷག་ལྡན་ཁར། རང་ཚུགས་བརྟན་པའི་སྒྱུ་རྩལ་བ་ཞིག་རེད།ལྷག་
ཏུ་གསར་རྩོམ་གྱི་ངོས་ནས་དཀའ་སྡུག་ཅི་རིགས་དང་དུ་ལེན་སྤོབས་པའི་ཚོད་ལྟ་
བ་ཞིག་ཀྱང་རེད།
བདག་གི་རི་མོ་རེ་རེ་རུའང་བདག་གི་ཤ་ཁྲག་འཐིམས་ཡོད་པས།
འདི་ནི་བདག་གིས་རི་མོ་གསར་རྩོམ་བགྱི་བའི་དོན་སྙིང་ངོ་།།
ཕེ་ཁཱ་སོའོ། 1881ལོར་སྐྱེས་ཤིང་། 1873ལོར་འདས། ཁོང་ནི་
ཤུགས་རྐྱེན་གྱི་རྒྱུན་ཤིན་ཏུ་རིང་བའི་རི་མོ་མཁན་ཞིག་རེད། ཁོང་གིས་
ཚེ་གང་བོར་ཁྱོན་སྡོམ་རི་མོ་ཁྲི་བཞི་ལྷག་བརྩམས་ཤིང་། དེར་སྣུམ་
ཚོན་རི་མོ1885དང་། སྐྱ་རིས7089 བརྐོས་རིས20000 བརྐོས་
རིས་སྙོམས་པོ6121བཅས་ཡོད་དོ།།
མི་ཕལ་ཆེ་བས “ཁོང་གི་རི་མོའི་མཚོན་སྟོབས་རྟོགས་ཤིན་ཏུ་
དཀའ་འོ” ཟེར།
ཁོང་ནི་ཞི་པན་ཡ་རུ་སྐྱེས་ཤིང་། ཁོང་ལ་བཏོན་མི་ཚར་བའི་མིང་
རིང་བོ་ཞིག་བཏགས་ཡོད། རྒྱུ་མཚན། ཁོང་སྐྱེས་མ་ཐག་ནས་དབུགས་
རྒྱུན་གཉོམ་ཞིང་ཤ་མདོག་ཧྲིལ་བོ་སྨུག་པོ་ཡིན་ལ། ཁྱིམ་མི་ཚང་མས་
ཁོ་རང་གསོན་པར་རེ་བ་འཆང་མ་མྱོང་བས་རེད། ཁོའི་སྨན་པ་ཡང་
ཁོ་རང་གསོན་པའི་སེམས་ཤུགས་རྩ་
བ་ནས་ཆག་འདུགཡིན་ནའང་།ཁོས་
དལ་ལྷོད་ལྷོད་ཐ་མག་རྔུབ་འབྱིན་སྦུ་
གུ་འཇིབས་ནས་དུ་བའང་སྣ་བ་ལས་
མངགས་བྱུང་། དེ་དང་བསྟུན་ཁོ་ཡང་
གསོན་ཐུབ་སོང་བས། ཁྱིམ་མི་ཡོངས་
ཀྱིས་ཁོ་ལ་མིང་དེ་ལྟར་རིང་བོ་ཞིག་
བཏགས་པ་རེད། དེའི་དོན་ནི།ངོ་དབྱིབས་མཚར་པོ་ནི། གླང་རྒན་ཞིག་
དང་འདྲ་སྟེ། དེས་ནི་མི་ཡུལ་གྱི་མཁའ་དབུགས་རྔུབ་བཞིན་འདུག་
ཅེས་པའོ།།
ཁོང་ལོ་ན་ཆུང་དུས་སུ། ཁོའི་ཡུལ་བ་བཀོད་ཐང་ཆུང་ཆུང་ཞིག་
གི་ཁ་གཏད་དུ་གཞིས་ཆགས་ཡོད་ལ། བཀོད་ཐང་གི་འགྲམ་རྒྱུད་དག་
ན་ཤིང་ཝུའུ་ཐུང་ཞེས་པ་གྲངས་མེད་སྐྱེས་ཡོད་པས། ཕུག་རོན་ཤིན་ཏུ་
མང་པོ་ཞིག་ཀྱང་བཀོད་ཐང་དེར་གཞིས་ཆགས་ཡོད། ཁོ་ནི་ཆུང་དུས་
ནས་ཕུག་རོན་ལ་དེ་བས་དགའ་བས། ཉིན་རྒྱུན་དེ་ཚོ་དང་འགྲོགས་
ནས་རྩེད་འཇོར་གཡེང་ཞིང་། དེ་དང་བསྟུན་ལག་ཏུ་ས་སྨྱུག་བཟུང་སྟེ་
སར་ཙོག་ནས་ས་གཞི་རུ་དེ་ཚོ་བྲིས་པ་རེད། ཁོའི་ཡབ་ཆེན་ཡང་ཕུག་
རོན་ལ་དེ་ལྟར་དགའ་བས། ཡབ་ཆེན་གྱིས་ཕེ་ཁཱ་སོའོ་ལ་ཕུག་རོན་
འབྲི་ཚུལ་ཁྲིད་པ་རེད།
1900ལོར། ཁོང་མེ་འཁོར་དུ་བསྡད་དེ། རྨི་ལམ་ཁྲོད་ཀྱི་སྒྱུ་རྩལ་
ཞིང་ཁམས ——པའ་ལའེ་རུ་སོང་།
ཁོང་པའ་ལའེ་རུ་སླེབས་མ་ཐག་གོས་འཁྲུད་ཁང་ལྟ་བུའི་ཁང་
མིག་ཅིག་ཏུ་བསྡད། ཁོང་དང་སྒྱུ་རྩལ་བ་མང་པོ་ཞིག་ཁྱིམ་མཚེས་
ཡིན་ནའང་། ཁོང་གིས་རྒྱུན་དུ་མདོག་ནག་པའི་སྟོད་ལོ་དང་དོར་མ་
ལྷུག་ལྷུག གོང་དཀྲིས་ཞེང་ཆེ་བ་བཅས་དཀྲིས་ནས་སུ་ལའང་ཁ་ཡ་མི་
བྱེད་པས། འདུ་བྱེད་ཤིན་ཏུ་མཚར་པོ་ཞིག་ཏུ་སྣང་ངོ་།།
སྐབས་དེར། ཁོའི་འཚོ་བ་དཀའ་ཁག་ཤིན་ཏུ་ཆེ་ཞིང་། མདུན་
ལམ་ཡང་འཐོམས་སྦྲིད་ཀྱིས་བཟུང་བར་སྣང་། ཁོང་གིས་བྲིས་པའི་རི་
མོར་སྐྱོ་སྣང་གིས་ཁེངས་ཤིང་། རི་མོ་ཕལ་ཆེ་བ་ཁ་དོག་སྔོན་པོས་སྐྱོ་
སྣང་ཤས་ཆེ་བར་བྱས་ནས་མཚོན་འདུག ཕེ་ཁཱ་སོའོ་ཡི་སྔ་མོའི་དུས་
ཀྱི་བརྩམས་ཆོས་ནི་རྟག་ཏུ་འགལ་འདུས་ཁེངས་པ་མངོན་ཚུལ་འདིས།
ཁོང་ནི་རྒྱུན་པར་སྐྱོ་གར་དང་གདུག་རྩུབ། སུན་སྣང་། ཡི་ཆད་བཅས་
ཀྱི་ཀློང་དུ་འཚོས་མྱོང་བ་དཔག་སླའོ།།
1903ལོའི་དགུན་ཁ་ནི་ཉིན་རྒྱུན་གྲང་ངར་རྒོད་པོས་བསྡམས་
པའི་དུས་ཚིགས་ཤིག་རེད། གྲོགས་པོའི་ཁྱིམ་དུ་བསྡད་པའི་ཕེ་ཁཱ་སོའོ་
ཡི་ངོས་ནས་བཤད་ན། ཐ་ན། མེ་འབུད་བྱེད་ཙམ་ཡང་ཉོ་སྤྱད་རྙེད་
བཞིན་མི་འདུག ཁོང་གིས་གྲང་ངར་འགོག་པའི་ཆེད་དུ་རི་མོ་སྦར་ཏེ་
དྲོད་གཞིབས་པ་ན། སྐྱ་རིས་དང་ཆུ་ཚོན་རི་མོ་ཤོག་ལྷེ་རེ་རེ་མེས་ཁྱུར་
མིད་གཏོང་བཞིན་པ་ནི་ཁོང་གི་རང་རྟོན་ཡང་མེ་དྲག་པོས་སྲེག་གིན་
པ་དང་འདྲའོ།།
ཞོགས་པ་དེར། སྒྱུ་རྩལ་སྤྱི་གཉེར་བ་ཞིག་གིས་ཁོང་གི་སྒོ་མོ་རྡུང་
ནའང་། ཁོང་གིས་སྨྱོན་པའི་ང་རྒྱལ་གྱི་རྒྱུན་སྐྱོང་ཆེད་སྒོ་མོ་ཕྱེས་མ་
སོང་།
ངས་རི་མོ་འབྲི་བའི་དུས་སུ། ཐོག་དང་པོར་རང་ཉིད་ཀྱིས་ཅི་ཞིག་འབྲི་བཞིན
པ་ཧྭ་མི་གོ་ཞིང་།ཐེངས་རེ་རེར་རི་མོ་འབྲི་མགོ་བརྩམས་པའི་ཚེ།ང་ལ་རང་ཉིད་བར་
སྟོང་དུ་གཡུག་གིན་པའི་ཚོར་བ་ཞིག་གདའ། ངས་རྐང་བ་གཉིས་སར་གཟུག་ཐུབ་
མིན་གཏན་ནས་ཤེས་མ་མྱོང་ནའང་། མཐའ་མཇུག་ལ་བསླེབ་དུས། གཟོད་རང་གིས་
སྒྲུབ་པ་ཐམས་ཅད་ལ་ཅིའི་ཕྱིར་གདེང་དེ་ལྟ་བུ་ཞིག་སྤྲད་དགོས་དོན་ཧ་གོ་ངེས།
1906ལོར། ཕེ་ཁཱ་སོའོ་ལགས་ཀྱིས་རྩོམ་པ་པོ་སིར་ཐྲན་ཡན་
བརྒྱུད་དེ་རི་མོ་མཁན་མེར་ཐྲི་སིར་ངོ་ཤེས་བྱུང་། ཡིན་ནའང་། མེར་
ཧྥུ་སིར་ནི་བསམ་གཞིག་གཏོང་ཞོར་ཁེར་ཧྲེང་དུ་སྡོད་པར་སྤྲོ་བའི་མི་
ཞིག་ཡིན་ལ། ཕེ་ཁཱ་སོའོ་ནི་ཚོར་འདུ་དྲག་པོ་གསར་རྩོམ་གྱི་ངོ་བོར་ལྟ་
བའི་རི་མོ་མཁན་ཞིག་རེད།
སྐབས་དེར། མེར་ཧྥུ་སིར་གྱི་མཚན་སྙན་
ཆེས་ཆེར་རྒྱས་པའི་དུས་སྐབས་ཤིག་རེད།
འཚོ་བའང་འབྱོར་ལྡན་སྤྱི་ཚོགས་གྲས་ནས་
རོལ་བཞིན་ཡོད་པས། ཡོང་སྒོ་ནི་དེ་བས་ཀྱང་
སྨྲ་ག་ལ་དགོས། འོན་ཀྱང་། ཕེ་ཁཱ་སོའོ་ནི་
སྐབས་དེར་མཚན་སྙན་གྲགས་ཅི་ཡང་སྟོངས་
པའི་རི་མོ་བ་ཞིག་རེད།
མེར་ཧྥུ་སིར་ངོ་ཤེས་པས། ཁོང་གིས་ཧྥེ་གླིང་གི་ངོ་གདོང་མཐོང་
བྱུང་། ཕེ་ཁཱ་སོའོ་ནི་ངོ་གདོང་ནང་གི་སྤྱི་མཚན་གྱི་འཆར་རིས་ཐམས་
ཅད་ཀྱིས་བཀུག་སོང་། གཙང་རྐྱང་བ་དང་ལས་སླ་བོ་ལས་ལྡོག་པའི་
སྐུད་སྣེ་དེ་དག་གིས་ཁོང་གཏིང་ནས་བསྒུལ་སོང་། ཉིན་གཉིས་པར།
མེར་ཧྥུ་སིར་ཁོའི་རི་མོ་གསར་རྩོམ་ཁང་དུ་བསྐྱོད་པ་ན།ཞག་གང་བོར་
མ་གཉིད་པའི་ཕེ་ཁཱ་སོའོ་ཡ་མཚན་དང་བཅས་མཐོང་བྱུང་། ཐང་ཧྲིལ་
བོ་རི་མོའི་རས་ཡོལ་གྱིས་བཀངས་ཤིང་།རི་མོའི་རས་ཡོལ་དུ་བུད་མེད་
ཀྱི་ངོ་གདོང་ཞིག་བྲིས་ནའང་། མོ་རང་ལ་མིག་
ཡ་གཅིག་མེད་ཁར། སྐྲ་ལོ་རང་དགར་བཀྲམ་
ནས་སྣ་བ་ཡང་ཁ་ནང་དུ་བྲིས་འདུག མདོར་ན།
ཕེ་ཁཱ་སོའོ་ཡི་ལངས་གཟུགས་གྲུབ་མཐའ་ནི་དེ་
ལྟར་ཧྥེ་གླིང་ངོ་གདོང་གི་ཤུགས་རྐྱེན་འོག་གསར་
རྩོམ་གྱི་འགོ་ཚུགས་པ་ཞིག་རེད།
འོན་ཀྱང་། ལྷན་སྐྱེས་ནས་སྨྱོ་བའི་ང་རྒྱལ་ལྡན་པའི་ཕེ་ཁཱ་སོའོ་
ཡིས་མེར་ཐུ༷་སོར་ལ་བཀའ་དྲིན་ཡེ་ནས་མ་
ཞུས། ཁོང་གཉིས་ཀྱི་བར་ལ་འབྲེལ་བའང
ཁྱད་མཚར་བ་ཞིག་གདའ་སྟེ། དཔེར་ན།
ཕན་ཚུན་ལ་དགའ་མོས་བྱེད་པ་ཇི་བཞིན་
ཕན་ཚུན་ལ་ཕྲག་དོག་ཀྱང་བྱེད་པ་རེད།
ཕེ་ཁཱ་སོའོ་ནི་ཉིན་རྒྱུན་སེམས་ཁྲལ་གྱི་
ཀློང་དུ་ལུས་ཏེ། སྐད་ཆ་ཡང་་མགྲིན་སྒོ་ནས་ཕུད་དཀའ་བའི་གནས་
སུ་གྱར་ཡོད། “ང་དང་བསྡུར་ན། མེར་ཐྲི་སིར་ནི་བུད་མེད་གཞོན་ནུ་
མ་དང་འདྲའོ།།” ཞེས་ལབ་མྱོང་
མེར་ཐྲི་སིར་གྱིས་ཀྱང “ཕེ་ཁཱ་སོའོ་མཚན་སྙན་རྒྱས་བྱེད་ཀྱི་རི་མོ་
ཡའེ་ཝེ་ཡི་ན་ཆུང་མ་ཞེས་པས་ནི་དེང་རབས་སྒྱུ་རྩལ་ལ་ཁྱད་གསོད་
བྱས་པ་རེད” ཅེས་ལབ་མྱོང་།
ཡིན་ནའང་། དེ་དང་བསྟུན་མཚམས་མཚམས་སུ་ཁོང་གཉིས་
ཀྱིས་ཕན་ཚུན་གྱི་བརྩམས་ཆོས་བརྗེ་རེས་ཀྱང་བྱེད་བཞིན་ཡོད། རང་
གི་འདོད་བློ་ཚིམས་པའི་བརྩམས་ཆོས་ཕན་ཚུན་ལ་སྟོན་བཞིན་གང་
འདོད་དུ་ཟུར་ཟ་ཆེན་པོ་རེའང་བྱེད་ངེས་
ཚེ་མཇུག་གི་དུས་སུ་སླེབས་པ་ན། མེར་ཐྲི་སིར་ལ་རྒྱུ་མའི་སྐྲན་
ནད་ཕོག་སྟེ་པའ་ལའེ་དང་ཁ་གྱེས་ནས་ཉི་སིར་དུ་གཞིས་ཆགས། མིའི་
ཡིད་སེམས་སྦྲིད་པར་བྱེད་པའི་མཚོ་མཐའི་མཛེས་ལྗོངས་ཀྱི་འགྲམ་དུ་
མེར་ཧྥུ་སིར་གྱི་ལུས་ལ་ཚ་ཆེན་སོགས་བརྒྱབ་སྟེ་སྙུང་གཞིས་མནར་
འདུག་པས། ཕེ་ཁཱ་སོའོ་ཉིན་རྒྱུན་མེ་འཁོར་དུ་བསྡད་ནས་ཁོར་བསྐོར་
རྒྱག་ཏུ་ཕྱིན་པ་རེད།
མེར་ཐུ་སིར་གྱི་ཁམས་དྭངས་པའི་ཆེད་དུ་ཁོས་རང་གི་དགའ་
རོགས་ལ་མེར་ཐུ་སིར་དགའ་བའི་ཁ་དོག་གི་ཆུ་རས་ཤིག་གྱོན་དུ་
བཅུག དེས་མེར་ཐུ་སིར་ལ་སྤྲོ་སྣང་ཆེས་ཆེར་འཕེལ་ཏེ་ཁོས་ཕེ་ཁཱ་སོའོ་
ཡི་དགའ་རོགས་རི་མོར་ཕབ་དགོས་ཚུལ་ལབ་པ་ན། ཕེ་ཁཱ་སོའོ་ན་རེ།
ཁྱོད་རང་ཚད་ལས་བརྒལ་སོང་། ངེད་གཉིས་འདིར་ཡོང་དོན་ནི་ཁྱོད་
ལ་བསྐོར་རྒྱག་ཏུ་ཡོང་བ་ལས་གཞན་ཅི་ཡང་མིན་ཞེས་བཤད།
ཁོང་གཉིས་ཀྱིས་ཕན་ཚུན་ལ་ཁ་རྩོད་ཤོར་ནའང་།ཕེ་ཁཱ་སོའོ་ལམ་
ལ་ཆས་ཁར་མེར་ཐུ་སིར་གྱིས “ཁྱེད་གཉིས་རྒྱུན་དུ་འདིར་ཤོགས། ང་
ཚོས་ལྷོད་ལྷོད་ངང་ཁ་བརྡ་བྱེད། གལ་ཏེ། ནམ་ཉི་མ་ཞིག་ལ་འུ་གཉིས་
ཀ་གཅིག་འཆི་འཕོས་ཚེ། སྐད་ཆ་ལ་ལ་ཞིག་སུ་ལའང་བཤད་ས་འགྲོ་
བ་མ་རེད" ཅེས་བཤད་པའི་ཚེ། ངོ་མདོག་ཅུང་ཤོར་བའི་ཕེ་ཁཱ་སོའོ་
ལགས་ཀྱིས་སྐད་ཆ་ཚིག་གཅིག་ཀྱང་མ་བཤད་་པར་བུད་སོང་།
ཅུང་ཙམ་འགོར་བའི་རྗེས་སུ། མེར་ཐྲི་སིར་ཚེ་འཕོས་པའི་སྐད་
ངན་གང་སར་ཁྱབ་བཞིན་འདུག སྐབས་དེར། ཕེ་ཁཱ་སོའོ་ཡི་ཁང་
མིག་ཏུ་ཁ་པར་གྱི་སྒྲ་མཚམས་མི་ཆད་པར་གྲགས་ནའང་། ཁོང་གིས་
མེར་ཧྥུ་སིར་གྱི་བུ་མོའི་ཁ་པར་ལ་མ་མཉན། ཐ་ན་ཁོའི་འདས་མཆོད་
དུའང་མ་ཞུགས། ཏག་ཏག མི་རྣམས་ཀྱིས་ཁོ་རང་གླེང་གྲངས་ཇེ་ཉུང་
དུ་ཕྱིན་ཏེ་སེམས་ནས་འབོར་བཞིན་པའི་དུས་སུ། ཁོང་གིས་མེར་ཐཱུ་
སོན་བཀོལ་བར་དགའ་བའི་ཁ་དོག་གིས་མིང་དུ་གྲགས་པའི་རི་མོ
《ཨའར་རྗེའར་གྱི་བུད་མེད》 ཅེས་པ་བརྩམས་གནང་མཛད།
ཁོང་གིས་རང་གི་བྱེད་ཐབས་སྤྱད་དེ་དུས་རབས་ཕྱེད་ཅིག་གི་
གྲོགས་པོར་མྱ་ངན་ཞུས།
ང་རང་དགའ་སའི་བུད་མེད་ཡུལ་གང་དུའང་མི་འདུག
ཕེ་ཁཱ་སོའོ་ནི་མཛའ་མོ་ཤིན་ཏུ་མང་བའི་སྐྱེས་པ་ཞིག་རེད། ཁོང་
ནི་ལྷན་སྐྱེས་ནས་བརྩེ་དུང་གི་རྔོན་པ་ཞིག་རེད། ཕེ་ཁཱ་སོའོ་བུད་མེད་
རེ་ལ་འཕྲད་ཐེངས་རེར་ཁོའི་གསར་རྩོམ་ལའང་འགྱུར་བ་ཐེངས་རེ་
ཡོང་ངེས།
ཐེངས་རེ་རེར་ཁ་ཁོག་མེད་པར་རང་ཉིད་བུད་མེད་དེ་ལ་དགའ་
རུ་བཅུག་པ་དང་སྦྲིད་དུ་བཅུག་པ། ཤ་གསེང་རུས་གསེང་དུ་ཟུག་ཏུ་
བཅུག་སྟེ། མཇུག་མཐར་བུད་མེད་དེ་དང་ཁ་ཁར་བྱེད་པ་རེད། ཁོང་
གིས་ཨུ་ཚུགས་ཆེན་པོའི་སྒོ་ནས་གྱེས་ཁའི་སྡུག་བསྔལ་གཏིང་ཟབ་པ་
མྱངས་རྗེས། གཞི་ནས་དེ་ཉིད་རི་མོ་གསར་རྩོམ་གྱི་གྲུབ་ཆ་འགངས་
ཆེན་དུ་སྤྱད་པ་རེད། བརྒྱུད་རིམ་དེ་ལས་ཁོ་རང་ཆེས་སྤྲོ་བའི་ཡུལ་ནི་
སྡུག་བསྔལ་གྱི་ཟུར་ངོས་སོ།། དེ་བས། ཁོང་གིས་ཚོད་འཛིན་བྱེད་དཀའ་
བའི་སྒོ་ནས་བུད་མེད་གཞན་ཞིག་ལ་དགའ་རུ་བཅུག་སྟེ། རྣོ་ངར་རྒོད་
པོའི་སྡུག་བསྔལ་དེ་མྱོང་རོལ་བྱེད་ངེས།
ཁོང་གི་ཆེས་ཐོག་མའི་མཛའ་མོའི་མིང་ལ་ཧྥེར་ནན་ཏེར་ཟེར་
ཞིང་། མོ་རང་ནི་མཛེས་སྡུག་གིས་ཕྱུག་པའི་ཤོམ་མ་ཞིག་རེད། ཁོང་
གཉིས1905ལོའི་དབྱར་ཁར་འཕྲད་ཅིང་། སྐབས་དེར། ཕེ་ཁཱ་སོའོ་
དབུལ་ཕོངས་ཀྱིས་ཤིན་ཏུ་མནར་པའི་དུས་སྐབས་ཤིག་རེད། ཁོ་དང་
གཞོན་ནུ་མ་དེ་གཉིས་ཀྱིས་རྒྱུན་པར་ཆང་སྨྱོ་འཐུང་བྱས་ནས་གཉིད་
ཀྱང་མི་གཉིད་ལ། ངལ་ཡང་མི་གསོ་བར་ཚད་མེད་ཀྱི་སྤྲོ་དགར་རོལ་
མྱོང་། ཁོང་གིས་ད་དུང་མོ་རང་ལ་འཇིམ་བཟོའི་འདྲ་སྐུ་ཞིག་ཀྱང་
བཞེངས། མཇུག་མཐར། མོ་རང་གིས་ཕེ་ཁཱ་སོའོ་དང་མཉམ་དུ་དབུལ
ཕོངས་ཀྱི་འཚོ་བ་སྐྱེལ་བར་མ་བཟོད་པར་ཨེ་ཋཱ་ལེའི་རི་མོ་བ་ཆུང་
ཆུང་ཞིག་གི་རྗེས་དེད་ནས་བུད་སོང་།
ཕེ་ཁཱ་སོའོ་ལགས་ཀྱི་ཐོག་དང་པོའི་ཆུང་མའི་མིང་ལ་ཨོར་རྗ་ཟེར་
ཞིང་། མོ་རང་ནི་མིང་དུ་གྲགས་པའི་པ་ལིའི་ཞབས་བྲོའི་འཁྲབ་སྟོན་
པ་ཞིག་རེད། ཁོང་གཉིས་ལ་སྤྲོ་སྣང་གི་ཉི་འོད་ཀྱིས་བརྟས་པའི་དུས་
སྐབས་ཤིག་ཡོད་མྱོང་། སྐབས་དེར། ཁོང་གི་མཚན་སྙན་གང་སར་ཁྱབ་
སྟེ། ཁོང་གིས་ལོ་གཅིག་ནང་ཆེས་ཉུང་ནའང་རི་མོ་སུམ་བརྒྱ་ལྷག་རྩོམ་
བཞིན་འདུག ཁོང་གི་ཕུལ་བྱུང་བརྩམས་ཆོས 《སྒྲེན་མོ》 ནི་ཨོར་
རྗའི་གཟུགས་བྱད་གསར་བཞེངས་བྱས་པ་ཞིག་ཡིན། ཐེངས་འདིའི་
གཉེན་སྒྲིག་གི་རྒྱུན་ཡུན་རིང་པོར་སྐྱོང་ཐུབ་མ་སོང་། རྒྱུ་མཚན། ཕེ་
ཁཱ་སོའོ་ལོ་ན་བཅུ་བདུན་ལ་སོན་པའི་མར་ལེར་ལ་ཡིད་ཆགས་སོང་།
ཁོང་གིས་མར་ལེར་ངོ་ཤེས་པ་ནས་བཟུང་སྟེ། ཆུང་མའི་བྱད་གཟུགས་
ཀྱང་ཤིན་ཏུ་བཙོག་པོ་ཞིག་ཏུ་བཞེངས་སོང་། མོ་རང་གི་སོ་ནི་འཇབ་ཙེ་
ཞིག་དང་འདྲ་བར་བྲིས་འདུག
ཁོང་དང་མར་ལེར་གཉིས་མེ་འཁོར་ནང་ནས་འཕྲད་པའི་ཚེ། ཁོང་
གིས་མར་ལེར་ལ ་་བདེ་མོ། ང་ནི་ཕེ་ཁཱ་སོའོ་ཡིན། ང་ཚོས་མཉམ་དུ་
ལས་ཀ་རེ་གཉེར་ན་ཆོག་གམ”" ཞེས་པ་ན། མར་ལེར་ལ་རང་དབང་
མ་ཡོད་པར་གད་མོ་ཞིག་ཤོར་སོང་།
ཁོང་གིས་མར་ལེར་ངོ་ཤེས་པ་ནས་བཟུང་རི་མོའི་རྩོམ་ཆོས་སུ་
མར་ལེར་ཞེས་པ་གྲངས་མེད་ཅིག་བྱུང་མྱོང་། ཁོང་དང་མར་ལེར་གྱི་
འབྲེལ་བ་ལོ་ངོ་བཅུ་དྲུག་ཡུན་ལ་རྒྱུན་བསྲིངས་ནའང་། ཁོང་གིས་སྔར་
ལྟར་ཆུང་མ་དང་གཉེན་འཐོར་བྱས་མ་མྱོང་།
མར་ལེར་ལོ་བཅུ་དྲུག་རིང་ཕེ་ཁཱ་སོའོ་ཡི་གསང་བའི་ཕྱི་བཟའ་མ་
བྱས་ནས་རེ་སྒུག་ཁོ་ནར་འཚོས་ཤིང་། རེ་ཆད་ཀྱི་བརྩེ་བའི་གཡང་དུ་
ལྟུང་བའི་བུད་མེད་དེ་དག་དང་འདྲ་བར། མོ་རང་གིས་སྔོན་ཆད་ནུས་
ཤུགས་ཡོད་དགུ་བཏོན་ནས་འདི་ནི་བསྒྱུར་བཅོས་གཏོང་སྲིད་པའི་དོན་
དག་ཅིག་ཏུ་བསྒོམས། ཡིན་ནའང་། རེ་སྒུག་དེ་དག་སྟོང་ཟད་དུ་གྱུར་
ཏེ་འགྱུར་བ་གང་ཡང་བྱུང་མ་སོང་། མོ་རང་གིས་ཕེ་ཁཱ་སོའོ་ཡི་གཉེན་
འཐོར་ལ་སྒུག་ལོང་གཏན་ནས་བྱུང་མ་སོང་།རྒྱུ་མཚན།ཁོས་སླར་ཡང་
བུད་མེད་གཞན་ཞིག་ལ་དགའ་རོགས་བསྒྲིགས་སོང་བས་སོ།།
ཐེངས་འདིར། ཁོང་གི་བློར་ལོ་ན་ཉེར་དགུར་སོན་པའི་བུད་མེད་
བརྙན་ལེན་པ་ཏའོ་ལར་བབས་སོང་།
1936ལོའི་རྗེས་སུ།ཕེ་ཁཱ་སོའོ་ཡི་རྩོམ་ཆོས་སུ་ཏའོ་ལར་བཞེངས་
བྱུང་། འོན་ཀྱང་། ཁོང་གིས་མར་ལེར་དང་འབྲེལ་བ་གཏན་ནས་བཅད་
མི་འདུག ཁོས་མར་ལེར་ལ “འུ་གཉིས་ཀས་ཁ་ཁ་བྱ་དགོས་དོན་ཅི་
ཡང་མེད་དེ། གཙོ་བོ་ཁྱོད་ཀྱིས་དང་ལེན་ཐུབ་ཚེ། ཅི་ཡང་འགྱུར་ཡོད་
པ་མ་རེད།” ཅེས་ལབ།
1937 ལོར། ཁོང་གིས་བུད་མེད་རེ་རེའི་བྱད་གཟུགས་རི་མོར
བྲིས་ཏེ། མོ་རང་ཚོ་རེ་རེ་བཞིན་འཇོ་སྒེག་གིས་ཕྱུག་པས། ཁྲོང་ཁྲོ་
འབར་པའི་མར་ལེར་ཕེ་ཁཱ་སོའོ་ཡི་རི་མོ་གསར་རྩོམ་ཁང་དུ་འཛུལ་
བ་ན།ཏའོ་ལར་ཡང་དེར་ཡོད་པས།བུད་མེད་དེ་གཉིས་ཀྱིས་ཕེ་ཁཱ་སོའོ་
ཡི་སྔུན་ནས་ཁ་འཛིང་ལག་འཛིང་བྱས་བྱུང༌། ཕེ་ཁཱ་སོའོ་ཡིས་ཏའོ་ལར་
ལ་གཅར་ཏེ་ས་གདན་དུ་བསྒྲལ་བར་མ་ཟད། དྲན་མེད་དུ་བརྒྱལ་བར་
བྱས།
ཕེ་ཁཱ་སོའོ་ལོ་དྲུག་ཅུ་རེ་གཉིས་སྐབས་སུ་རང་ལོ་ཉེར་གཉིས་ལོན་
པའི་ཧྥོ་ལང་ཞེར་ཟི་ངོ་ཤེས་བྱུང་།ཧྥོ་ལང་ཞེར་ཟི་ཡང་རི་མོ་བ་ཞིག་རེད།
ཁོང་གཉིས་ཀྱིས་མཉམ་དུ་འཚོ་བ་ལོ་བཅུ་ལ་ཉེ་བ་ཞིག་བསྐྱལ་ཏེ་བུ་མོ་
གཉིས་བཙས།
1953 ལོར། ཧྥོ་ལང་ཞེར་ཟིས་ལོ་རྒྱུས་དྲན་གསོའི་རྡོ་རིང་ཞིག་
དང་མཉམ་དུ་འཚོ་བར་སྐྱེལ་རྒྱུར་སུན་སྣང་གིས་མནར་ཏེ་བྱིས་པ་
གཉིས་ཁྲིད་ནས་ཕེ་ཁཱ་སོའོ་དང་གཏན་དུ་ཁ་གྱེས།
མོ་རང་ནི་ཁོའི་མི་ཚེ་ལས་ཁོ་རང་བསྐྱུར་མཁན་ཁོ་ན་ཡིན་པས།
མོ་རང་འགྲོ་ཁར་ཕེ་ཁཱ་སོའོ་ཡིས “མི་སུ་ཡང་ང་ལྟ་བུའི་སྐྱེས་པ་ཞིག་
དང་ཁ་བྲལ་མ་མྱོང” ཞེས་སྐད་གསེང་མཐོན་པོས་བཤད་ནའང་། ཧྥོ་
ལང་ཞེར་ཟིས་སྔར་ལྟར་ཁོ་ལ་ཁ་ཡ་ཙམ་ཡང་མ་བྱས་པར་བུད་སོང་།
རྗེས་སུ། ཧྥོ་ལང་ཞེར་ཟིས “ང་དང་ཕེ་ཁཱ་སོའོ་ཡི་འཚོ་བ” ཟེར་
བའི་དེབ་ཅིག་བྲིས། དེབ་འདིར་བྲིས་མེད་པ་གཅིག་ཀྱང་མེད་དེ། ཐ་ན།
འཁྲིག་པའི་རྟོག་ཞིབ་སྐོར་ཡང་བྲིས་འདུག ལྷག་ཏུ་མོས་ཕེ་ཁཱ་སོའོ་
ནི 《དཔའ་རྟུལ་ཆེ་བའི་གདོན་རྫས》 ཤིག་ཡིན་པ་བྲིས་འདུག དེབ་
འདི་པར་དུ་བསྐྲུན་རྗེས། ཕེ་ཁཱ་སོའོ་ཁོང་ཁྲོ་གཏིང་ནས་ལངས་ཏེ་
ཁྲིམས་ཁང་ལ་དེབ་འདི་བཀག་སྡོམ་དགོས་པའི་རེ་ཞུ་ཕུལ་ནའང༌།
ཁྲིམས་ཁང་གིས་དང་ལེན་བྱས་མ་སོང་། དུས་དེ་ནས་བཟུང་སྟེ། ཁོང་
གིས་མོ་རང་དང་བྱིས་པ་རྣམས་ལ་གཏན་དུ་བདེ་མོ་བཞག་སོང་། འཆི་
བ་མགོར་ཐོན་པའི་ཚེའང་ཁོ་ཚོ་དང་ངོ་ཐུག་རྒྱུ་མོས་མཐུན་མ་བྱས།
ཁོང་དང་མཉམ་དུ་འཚོ་བ་སྐྱེལ་བ་ནི་དཔྱིད་དཔལ་གྱི་མཛེས་སྡུག་མྱོང་བ་
དང་འདྲ་སྟེ། ཁོང་ལ་གཞན་དང་མི་མཚུངས་པའི་གསར་རྩོམ་གྱི་འཇོན་ཐང་དང་
ཤེས་རབ་ལྡན་ཁར། ཡིད་འགུག་གི་ཆ་ཚད་མེད་ལྡན་ནོ།། གལ་ཏེ། ཁོང་འཐད་པ་
བྱུང་ཚེ།ཁོང་གིས་རྡོ་བར་བྲོའང་འཁྲབ་ཏུ་འཇུག་ཐུབ།
དེ་དང་བསྟུན་ཁོང་ནི་རང་གཞན་སུ་ལའང་སྤྱོད་པ་རྩིངས་ཤིང་སྙིང་རྗེ་བྲལ་པ།
གདུག་རྩུབ་ཆེ་བ། བརྩེ་བ་མེད་པའི་མི་ཞིག་ཡིན། ཁོའི་སྣང་ངོར་རང་ཉིད་ནི་དཀོན་
མཆོག་ཏུ་རློམ་བཞིན་ཡོད་ནའང་། ཁོང་དཀོན་མཆོག་མ་ཡིན་པས། དེས་ཁོང་ལ་
སྐྱོ་བ་ཚད་མེད་གནང་བཞིན་ཡོད
ཧྥོ་ལང་ཞེར་ཟི།
1961ལོར། རང་ལོ་བརྒྱད་ཅུར་བུད་པའི་རྒན་པོ་ཕེ་ཁཱ་སོའོ་ཡིས་
རང་ལོ་སོ་ལྔར་བུད་པའི་རྫ་སྣོད་སྒྱུ་རྩལ་བ་རྗའེ་ཁར་ལོན་དང་གཉེན་
སྒྲིག་བྱས།
ཁོང་གིས་ཚེ་གང་བོར་གཉེན་སྒྲིག་ཐེངས་གཉིས་བྱས་མྱོང་།
ཁོང་ལ་མཛའ་མོ་ཤིན་ཏུ་མང་པོ་ཞིག་ཡོད་དེ། སློབ་མ་དང་རི་མོ་
བ༑ བརྙན་ལེན་པ། ཤོམ་མ། གནས་མ་བཅས་སོ།། ཁོང་གིས་མོ་རང་
ཚོར་རི་མོ་འབྲི་བ་ནི་བསླུ་བྲིད་གཏོང་ཐབས་ཆེས་མཆོག་གྱུར་ཅིག་
རེད། འོན་ཀྱང་། བུ་མོ་སུས་ཀྱང་ཁོང་གི་ལག་ནས་རི་མོ་གཅིག་ཀྱང་
འཁྱེར་མ་མྱོང་། བུད་མེད་ལ་ལས་ཁོང་ལ་བྱིས་པ་སྦྱིན་མྱོང་། ལ་ལ་
ནད་ཀྱིས་ཚེ་འཕོས་སོང་། ལ་ལས་རང་སྲོག་བཅད་སོང་། ལ་ལ་སྨྱོན་
པར་གྱུར་སོང་
1973ལོའི་ཟླ4བའི་ཚེས8ཉིན་གྱི་སྔ་དྲོར། ཕེ་ཁཱ་སོའོ་ཡིས་ལོ་
དགུ་བཅུ་གོ་གཉིས་ཀྱི་མི་ཚེ་མཇུག་བསྡུས་སོང་།
ཁོང་ཚེ་འཕོས་རྗེས། 1977ལོའི་ཟླ10བའི་ཚེས20ཉིན། ལོ་བཅུ་
བདུན་དུས་ནས་ངོ་ཤེས་པའི་ཁོའི་མར་ལེར་གྱིས་ཁོ་དང་ངོ་ཤེས་པའི་
ཉིན་མོ་དེ་བདམས་ནས་རང་སྲོག་བཅད་སོང་།
1986ལོའི་ཟླ10བའི་ཚེས15ཉིན། ཁོའི་ཆུང་མ་གཉིས་པ་སྟེ་
རྗའེ་ཁར་ལོན་གྱིས་རང་སྲོག་བཅད་སོང་།
ཁོའི་ཚ་བུ་ཞིག་གིས་ཀྱང་གཞུག་ནས་རང་སྲོག་བཅད་སོང་བས།
ཁོའི་ཚ་བུ་ཚ་མོ་གཞན་པ་རྣམས་ཀྱིས་རང་ཉིད་ཕེ་ཁཱ་སོའོ་ལགས་ཀྱི་
རྗེས་རབས་པ་ཡིན་ཞེས་ལབ་མཁན་ཤིན་ཏུ་ཉུང་ངོ་།། ཁོ་ལ་ཚ་བུ་ཞིག་
ཡོད་དེ། ལོ་རེ་རེར་འཛམ་གླིང་ཧྲིལ་བོས་ཁོའི་ཆེད་དུ་རི་མོའི་འགྲེམ་
སྟོན་མཛད་སྒོ་སྤེལ་ནའང་། ཁོས་བཅར་འདྲི་དང་ལེན་མི་བྱེད། གལ་
ཏེ༑ གསར་འགོད་པས་ཨུ་ཚུགས་ཀྱིས་དྲིས་པའི་ཚེ། ངས་ཁོ་རང་གླེང་
ན་མི་འདོད་ཅེས་པའི་སྐད་ཆ་ལས་ལན་ཅི་ཡང་མི་བཏབ།

སིང་གྷན།

(Francoise Sagan ༡༩༣༥—༢༠༠༤)
སིང་གྷན།
སིང་གྷན། (Francoise Sagan 1935-2004)
མོ་རང་ནི་ཧྥ་རན་སིའི་རྩོམ་པ་པོ་ཞིག་ཡིན་ཏེ། རང་ལོ་བཅོ་བརྒྱད་པར
སྣང་ལ་འཚམས་འདྲི་ཞུ་བ》 ཞེས་པའི་བརྩམས་སྒྲུང་ལ་ལོ་དེའི་ཧྥ་རན་སིའི་
རྩོམ་རིག་ལས 《དཔྱད་བརྗོད་མཁན་གྱི་བྱ་དགའ》 ཐོབ། མོ་རང་གིས་ཚེ་གང་
བོར་བརྩམས་སྒྲུང་སུམ་ཅུ་ལྷག་དང་འཁྲབ་གཞུང་བཅུ་ལྷག་བརྩམས་ཡོད། མོ་
རང་གིས་གཅིག་པུར་ལམ་ལ་ཆས་པ་དང་ངེས་བྲལ་འཚོ་བ་སྲོག་ཏུ་བདམས་ཏེ།
རླངས་འཁོར་ས་སྐོར་རྡོ་སྐོར་དང་ཆང་རག་ཧམ་བཏུང་གིས་མི་ཚེ་གསར་རྩོམ་
ལས་བསྐྱལ་པས། ཀུན་གྱིས 《འཐོམས་སྦྲིད་ཀྱི་གཏེ་བོ་ཆུང་ཆུང》 ཞེས་བསྙད་
མྱོང་།
སུས་ཀྱང་ཤེས་རབ་བཀོལ་ནས་བདག་གི་བརྩམས་ཆོས་ལ་ལྟ་མ་མྱོང་ནའང་
མི་རྣམས་ཧང་སངས་ཡུལ་ནི་བདག་གི་འཚོ་བའི་ངོས་འཛིན་ནོ།།
1953ལོའི་ཟླ་དྲུག་པར། ལོ་ན་བཅོ་བརྒྱད་ལ་སོན་པའི་ཧྥ་རན་
སིའི་གཞོན་ནུ་མ་སིང་གྷན་གྱིས་ཚོགས་རྒྱུགས་ལས་ཕམ་པའི་སློབ་
འབྲིང་སློབ་གྲོགས་ཤིག་ལ “ད་ལོའི་དབྱར་ཁར་བདག་གིས་དེབ་ཅིག་
བརྩམ་སྟེ་མ་དངུལ་འབོར་ཆེན་གསོག་རྒྱུ་ཡིན། དེས་གངས་གཟིག་
རྟགས་ཅན་གྱི་རླངས་འཁོར་ཞིག་ཉོ་རྒྱུ་ཡིན” ཞེས་བཤད།
དེའི་ཕྱིར་ཉིན། མོ་རང་གིས་ཉིན་རྒྱུན་ཁོ་ཧྥེ་ཁང་ནས་གསར་
རྩོམ་བྱས། གཟའ་འཁོར་བདུན་འགོར་རྗེས། མོ་རང་གིས “སྐྱོ་སྣང་ལ་
འཚམས་འདྲི་ཞུ་བ” ཞེས་པ་ལེགས་པར་བརྩམས་ཏེ། ལོ་གཅིག་གི་
རྗེས་ནས་པར་དུ་བསྐྲུན།
སྐྱོ་སྣང་། ཁྱོད་ཀྱིས་གནམ་གཟེངས་ཀྱི་སྲུབས་ཀ་རུ་བྲིས། ཁྱོད་ནི་ང་རང་སྤྲོ་
བའི་མིག་ཟུང་དུ་བྲིས།ཁྱོད་ནི་ཅི་ཡང་ལས་ལྡོག་པའི་སྐྱོ་སྣང་ངོ་།།རྒྱུ་མཚན། དབུལ་
ཕོངས་ཐ་མའི་མཆུ་སྒྲོས་ཀྱིས་ཀྱང་ཁྱོད་རང་དམར་རྗེན་དུ་བཏོན་ཏེ་་་་་་་
《སྐྱོ་སྣང་ལ་འཚམས་འདྲི་ཞུ་བ》 ལས་བཤུས་པའི་ཚིག
བརྩམས་སྒྲུང་གི་མི་སྣ་གཙོ་བོ་ལོ་ན་བཅུ་བདུན་ལ་སོན་པའི་བུ་
མོ་ཞིག་ཡིན་ལ། མོ་རང་ནི་ལོག་སྤྱོད་དང་ངན་ལངས་སུ་ཕྱིན་པ་ཞིག་
ཀྱང་རེད། གཤིས་ཀ་བག་གཡེང་དུ་གྲུབ་པའི་ཡབ་ཆེན་དང་མཉམ་དུ་
ངེས་བྲལ་གྱི་འཚོ་བ་རོལ་བཞིན་ཡོད། ཉིན་ཞིག་ལ། ཡབ་ཆེན་གྱིས་
གུས་སྲོལ་བརྩི་སྲུང་ལྡན་པའི་མཛའ་མོ་བཟང་བོ་ཞིག་ཁྲིད་ཡོང་བ་ན།
མོ་རང་གིས་ཡབ་ཆེན་དང་མཛའ་མོའི་འབྲེལ་བ་གཅད་སྙམ་སྟེ། ཡབ་
ཆེན་གྱི་མཛའ་མོར་ཡང་ཡང་བསྐུར་ངོར་རང་སྲོག་བཅད་སོང་། སྤྱིར་
ལོ་ན་གཞོན་པའི་བུ་མོ་འདིས་འཚོ་བ་གཞན་པ་ཞིག་རོལ་འོས་ནའང་།
མོ་རང་རང་ཉིད་ཀྱིས་དེ་རྩ་བསློགས་བྱས་སོང་།དེའི་རྐྱེན་གྱིས། མོ་རང་
གིས་མུ་མཐུད་དུ་ལང་ཚོ་སྦར་དུ་བཅུག་སྟེ། མུ་མཐུད་དུ་ཡུལ་གྱར་གྱི་
འཚོ་བ་མི་སྐྱེལ་ག་མེད་དུ་གྱུར་སོང་།
སིང་གྷན་གྱི་སྒྲུང་དེབ་ནི་ཧྥ་རན་སིའི་གཞོན་པ་རྣམས་ཀྱི་གྲས་
ནས་བྲིན་རྩོམ་དུ་གྱུར་ཏེ། མོ་རང་གི་སྒྲུང་དེབ་སྐད་རིགས་ཉེར་གཉིས་
སུ་བསྒྱུར་མྱོང། རྒྱལ་ཡོངས་ནས་དེབ་ཁྲི་ལྔ་བརྒྱ་ལྷག་བཙོང་ནས་སིང་
གྷན་ལ་ཁྲལ་སྒོར་ཁྲི་ལྔ་བརྒྱ་ཐོབ། མོ་རང་གིས་དེ་མ་ཐག་ནས་གངས་
གཟིག་རྟགས་ཅན་གྱི་རླངས་འཁོར་ཞིག་ཉོས། སླར་ཡང་རྒྱལ་སྐུགས་
ནས་སྒོར་ཁྲི་བརྒྱད་བརྒྱ་ལོན། གློ་བུར་ཏུ། མོ་རང་ལ་སྒོར་དེ་འདྲ་མང་
བོ་ཞིག་ཐོབ་པས། ཡབ་ཆེན་ལ་ཁ་པར་བཏང་སྟེ། ཇི་ལྟར་བྱ་དགོས་
ཚུལ་དྲིས་པའི་ཚེ། ཡབ་ཆེན་ན་རེ། ཁྱོད་ཀྱི་ལོ་ཚོད་འདིར་ཆེས་ལེགས་
པའི་ཐབས་ནི་སྒོར་མོ་ཡོད་ཚད་བརླག་རྒྱུའོ་ཞེས་བསྐུལ།
ལོ་ན་བཅུ་དགུར་སོན་པའི་སིང་གྷན་གྱིས་སྐྲ་ལོ་ཐུང་ངུར་བཞག་
ཡོད་ལ། རྐང་རྗེན་མར་རླངས་འཁོར་སྐོར་ཞོར་ཐ་མག་རྔུབ་སྟེ་རྙོག་
འཛིང་ཆེ་བའི་མི་ཚོགས་ལས་སྤྲོ་བ་ཡི་བྲོ་བ་དང་། ཆང་བཏུང་བའི་བྲོ་
བ་ལ་མྱོང་རོལ་བྱེད་བཞིན་འདུག དུས་དེ་ནས་བཟུང་སྟེ། མོ་རང་གིས་
འཆལ་སྤྱོད་ཀྱི་འཚོ་བ་རོལ་མགོ་བརྩམས་ནའང་། མུ་རུ་གསར་རྩོམ་
ལ་འབད་བཞིན་འདུག
མོ་རང་གིས 《སྐྱོ་སྣང་ལ་འཚམས་འདྲི་ཞུ་བ》 ཞེས་པའི་རྗེས་
སུ༑ ཡང་བསྐྱར 《འཛུམ་མདངས་རིགས་ཤིག》 དང 《ཁྱོད་རང་བྷོར་
ལ་མོར་སར་ལ་དགའ་འམ》 《སྨྱོ་འཁྲུག》 ཅེས་པ་སོགས་པར་དུ་
བསྐྲུན།
མཚན་སྙན་གྲགས་རྒྱས་རྗེས། མོ་རང་ཧྥ་རན་སིའི་སྲིད་འཛིན་གྱི་
མགྲོན་པོ་གཙོ་བོར་གྱུར།དཔེར་ན།མོ་རང་སྲིད་འཛིན་དང་འཕྲད་པའི་
སྐབས་སུ། མོ་རང་གིས་རྫི་དོར་བརླ་ཤ་ཁེབས་པ་ཞིག་གྱོན་ཏེ། ཐ་མག་
རྐང་ཐུར་རྐང་ཐུར་འཕྲོར་མཐུད་ནས་བརྔུབ་ངེས། མཚམས་མཚམས་
སུ་སྲིད་འཛིན་ཡང་མོ་རང་གི་ཁྱིམ་དུ་མགྲོན་པོར་ཕེབས་བཞིན་འདུག
འོན་ཀྱང་། མོ་རང་གི་སེམས་མི་སྐྱིད་པའི་སྐབས་སུ། སྲིད་འཛིན་མའེ་
ཐུ་ལང་གིས་མོ་རང་གི་སྒོ་མོ་ཇི་ལྟར་རྡུང་ནའང་་ཕྱེ་མི་སྲིད། མོ་རང་
གིས་དེ་ལྟར་མུ་རུ་ངན་ལངས་དང་བཅས་རང་ཐག་རང་གཅོད་ངང་ཛ་
དྲག་གིས་འཚོ་བ་རོལ་བཞིན་ཡོད་ལ། ཆང་བཏུང་བ་དང་མགྱོགས་
ཚད་ལས་བརྒལ་ཏེ་རླངས་འཁོར་བསྐོར་པས།མོ་རང་ཡང་ནས་བསྐྱར་
ཏུ་ཚགས་པར་དུ་བཀོད་མྱོང་། དེ་ལྟར་མོ་རང་གིས་ཤིན་ཏུ་མགྱོགས་
པོས་གཉེན་སྒྲིག་དང་ཤིན་ཏུ་མགྱོགས་པོས་གཉེན་འཐོར་ཡང་བྱེད་
བཞིན་འདུག
མོ་རང་གིས་ཐོག་དང་པོར་རང་དང་བར་ལ་ལོ་ཉི་ཤུ་ཁྱད་པའི་དཔེ་
སྐྲུན་ཚོང་བ་ཞིག་དང་གཉེན་བསྒྲིགས་ནའང་། གཉེན་འཐོར་བྱས་རྗེས།
སྐྱོ་གདུང་ཆེན་པོ་དང་བཅས་ན་རེ།
“མི་ལ་བདེ་སྐྱིད་ཀྱི་གཉེན་སྒྲིག་བྱེད་པའི་གོ་སྐབས་སྟོང་ཆའི་
གཅིག་ཡོད་ངེས” ཞེས་ཆིག་ལབ་བྱས།
ཐེངས་གཉིས་པའི་གཉེན་སྒྲིག་སྐབས་སུ། མོ་རང་ལ་ཞི་ལུ་ཞིག་
སྐྱེས་ནའང་། ཅུང་མ་འགོར་བར་གཉེན་འཐོར་བྱས་སོང་། ཡིན་ནའང་།
དེའི་རྗེས་སུ། མོ་རང་གིས་སྔར་ལྟར་སྔོན་གྱི་སྐྱེས་པ་དང་ཁོའི་མཛའ་མོ་
གཉིས་དང་མཉམ་དུ་འཚོ་བ་ལོ་འགར་རོལ་མྱོང།
བརྩེ་དུང་གི་ངོས་ནས། མོ་རང་ནམ་རྒྱུན་ན་རེ། དེ་ནི “སྨྱོ་ནད་ཀྱི་
འཐོམས་སྦྲིད་དོ” ཞེས་ལབ། མོ་རང་གིས་རང་ཉིད་སྐྱེས་པ་ཞིག་ལ་ཇི་
ལྟར་དགའ་ནའང་། འབྲེལ་བ་དེ་ལོ་གསུམ་ནས་བཞི་མ་གཏོགས་རྒྱུན་
སྐྱོང་ཐབས་མི་འདུག་ཅེས་ལབ་སྐད། མོ་རང་ལ་རྒྱུན་དུ་སྤྲོ་སྣང་སྟེར་
མཁན་ནི་གསེར་དངུལ་དང་མགྱོགས་འཁོར་ཁོ་ནའོ།།
ངའི་སྤྲོ་སྣང་ཕལ་ཆེ་བ་ནི་གསེར་དངུལ་དང་རླངས་འཁོར་སྨྱོ་སྐོར་བྱེད་པ།
གྱོན་ཆས་གསར་བ་ཉོ་བ། གཞས་སྡེར་ཉོ་བ། དཔེ་ཆ་ཉོ་བ། མེ་ཏོག་ཉོ་བ་བཅས་སུ་
ཚུད་དོ།།
རྒྱུ་ནོར་བག་མེད་ཀྱིས་ཆུད་ཟོས་བཏང་ནའང་། མོ་རང་ལ་ངོ་ཚ་
གཏིང་ནས་སྐྱེ་མ་མྱོང་། དེ་ལྟར། མོ་རང་གི་མི་ཚེ་ལས་རླངས་འཁོར་སྨྱོ་
སྐོར་གྱི་མཚམས་ཀྱང་ཆད་མ་མྱོང་།
མྱུར་ཚད་ཀྱིས་ལམ་སྙོམས་པོ་ན་ཡོད་པའི་ཝུའུ་ཐུང་ཤིང་ཇེ་རིང་དུ་གཏོང་
ཐུབ་ལ། སྣུམ་མཛོད་ས་ཚིགས་ཀྱི་འཇའ་ཚོན་གློག་ཞུ་ལྟར་གཟུགས་འགྱུར་བར་
བྱེད་པ་དང་། འཁོར་ལོས་ས་གཞི་རུ་གཙུབ་བརྡར་བྱེད་པའི་སྒྲའང་འཇགས་པར་
བྱེད་དོ།། མྱུར་ཚད་ཀྱིས་ང་ཡི་མགོ་ཐོག་གི་ཡི་མུག་སྐྱོ་སྣང་བཀོད་ཀྱང་ཐུབ་བོ།།
རྒྱུགས་ཚད་སྤྱི་ལེ་ཉིས་བརྒྱར་སླེབས་དུས། མི་རྣམས་ཀྱི་སྨོ་ཧམ་ལྡན་པའི་བརྩེ་དུང་
ཡང་རང་སར་ཞུ་འགོ་རྩོམ་འགྲོའོ།།
སིང་གྷན།
1980ལོར། རང་ལོ་ཞེ་གསུམ་ལ་བུད་པའི་སིང་གྷན་གྱིས 《སྒེར་
ཕན་ཚགས་པར》 དུ་མཚན་ཉིད་རིག་པ་མཁན་སར་ཐྲིའི་བརྩེ་
འཕྲིན་སྤེལ་སོང་། དེའི་སྔ་རོལ་དུ་མོ་རང་གིས་སར་ཐྲི་མཐོང་ཡང་མ་
མྱོང་། འཕྲིན་ཡིག་དེའི་མགོ་ཡང་འདི་ལྟར་བྲིས་འདུག་སྟེ།
སྙིང་ཉེ་བའི་སྐུ་ཞབས་ལགས། ཁྱེད་ལ་སྙིང་ཉེ་བ་ཞེས་འབོད་ཚེ། ཁོ་རང་གིས་
ནི་མིང་མཛོད་ལས་དེ་ལ་བྱིས་བློ་རུ་འགྲེལ་བརྗོད་གནང་བ་དྲན་སོས་བྱུང་་་་་་་
སྐབས་དེར། སར་ཐྲིའི་མིག་གཉིས་སྔར་ནས་ལོང་བར་གྱུར་འདུག
ཁོང་ལ《བྱིས་བློ》 ལྟ་བུའི་བརྩེ་འཕྲིན་དེ་འབྱོར་བ་ནས་བཟུང་། ཁོང་
གཉིས་རྒྱུན་པར་མཉམ་དུ་འགྲོག་བཞིན་འདུག སིང་གྷན་གྱིས་རླངས་
འཁོར་བསྐོར་ཏེ་སར་ཐྲིའི་སྐས་འོག་ནས་ཁོང་ལ་སྒུག་ཞོར། ཁོང་གི་
ཆུ་ལྭ་གྱོན་ཚུལ་དང་ལག་ཏུ་ཞྭ་མོ་བཟུང་ནས་དལ་མོར་སྒོར་ཡོང་ཚུལ་
ལ་ཞིབ་ལྟ་བྱེད་པ་རེད། ཁོང་གཉིས་ཀས་དེ་ལྟར་གཅིག་མགོ་གཅིག་ལ་
བསྙེས་ཞོར་ཟ་ཁང་དང་ཁོ་ཧྥེ་ཁང་ནས་ཁ་བརྡར་རོལ་ངེས། མཚམས་
རེར་མོ་རང་གི་གཞིས་ཀ་རུ་ཇ་འཐུང་བཞིན་བསྡད་པ་རེད། ཡང་ན།
མོ་རང་གིས་རླངས་འཁོར་ནང་དུ་ས་ཐྲི་ལགས་བཞག་སྟེ་སྨྱོ་ཞད་ཚ་
བོས་ལམ་ལ་ཞུགས་སྐབས། སྐྲ་ལོའང་རླུང་བུས་གྱེན་དུ་གཟེངས་པར་
བྱེད་དོ།།
ས་ཐྲི་ན་རེ། ང་རང་རྒས་པར་གྱུར་ཚར། མིག་ཀྱང་ལོང་བས། ཁྱེད་
ཀྱིས་བྲིས་པའི་བརྩེ་འཕྲིན་མཐོང་ཐབས་མི་འདུག་ཅེས་པའི་ལབ་
སྐབས། སིང་གྷན་གྱིས་ཆུ་ཚོད་འགའ་བཀོལ་ནས་བརྩེ་འཕྲིན་མཐའ་
དག་སྒྲ་ལྡུད་འཕྲུལ་ཆས་སུ་སྒྲ་བླངས་རྗེས། སྒྲ་ཐག་ཏུ་འགྱིག་སྦྱོར་གྱིས་
རྟགས་ཤིག་བརྒྱབ་པས། ས་ཐྲིས་དེ་ལ་རེག་མ་ཐག་དེ་ཉིད་མོ་རང་གི་
བརྩེ་འཕྲིན་ཡིན་པ་ཤེས་སླ་བར་བཏང་།
ལོ་དོན་ལྔར་སླེབས་པའི་རྒན་པོ་ཞིག་དང་ལོ་ཞེ་ལྔར་བུད་པའི་
བུད་མེད་ཅིག་གི་བརྩེ་བ་ནི་ཇི་ལྟ་བུ་ཞིག་ཡིན་ནམ།
མཉམ་དུ་དགོད་སྒྲ་སྒྲོག་ཞོར། གཞན་གྱི་བརྙས་དམོད་དང་དོར་བ་སོགས་ཀྱི་
འཚོ་བའི་བྲོ་བ་ཉམས་སུ་མྱངས་ཏེ། རྣམ་དག་གི་མཛེས་པ་ལ་ཡིད་ཚིམས་པའི་འདུ་
ཤེས་སྐྱེས།
ངེད་གཉིས་ཀྱི་ཁ་བརྡ་ནི་ཡུལ་སྐོར་བ་ཆ་མེད་གཉིས་ཀྱི་འབབ་ཚིགས་ཀྱི་ཐུག་
འཕྲད་ལྟར།ཚེ་འདིར་ཡང་བསྐྱར་གོ་སྐབས་ལྡན་མིན་དཔག་ཤིན་ཏུ་དཀའོ།།
སིང་གྷན།
ལོ་གཅིག་འགོར་རྗེས། ས་ཐྲི་ཚེ་འཕོས་སོང་བས། སིང་གྷན་གྱིས་
སྐྱོ་བ་དང་བཅས་ཏེ།
ང་ཡི་ཡིད་སེམས་གཏན་དུ་བདེ་བར་གནས་ཐབས་མི་འདུག་སྟེ། ངས་ཅི་ཞིག་
བྱ། བསམ་བློ་ཇི་ལྟར་གཏང་འོས། མི་འདིའི་འཆི་བ་ཁོ་ནས་ང་ལ་ཡིད་རྟོན་རྟོགས་
སུ་བཅུག་པ་ངེས་བྱུང་། ས་ཐྲི་ནི1905ལོའི་ཟླ6པའི་ཚེས21ཉིན་སྐྱེས་ཤིང་། ང་
ནི1935ལོའི་ཟླ6པའི་ཚེས21ཉིན་སྐྱེས་པ་རེད། ཡིན་ནའང་། ངས་ནི་དེ་ལྟར་མི་
འདོད་དེ། ཁོ་རང་མེད་པར་གྱུར་པས། ང་རང་སྐར་མའི་གོ་ལ་རུ་ཁེར་མོར་ལོ་སུམ
ཅུར་འཚོ་མི་ཐུབ་བོ།།
ལོ་རྒན་དྲུག་ཅུར་བུད་པ་ན། མོ་རང་གིས་ཁོ་ཁ་དབྱིན 《སྦྲིད་
སྨན》 འབྱིན་རྔུབ་དང་བརྒྱུད་འཚོང་བྱས་པར་བརྟེན་ལོ་གཅིག་ལ་
བཙོན་ཁང་དུ་བཀག་སྡོམ་བྱས།
ལོ་རྒན་དྲུག་ཅུ་རེ་བདུན་སྐབས། མོ་རང་གིས་ཁྲལ་བརྐུས་ཏེ་ལོ་
གཅིག་ལ་ཁྲིམས་ཐག་བཅད་སོང་། དེ་ལས་གཞན་མོ་རང་གིས་རླངས་
འཁོར་མྱུར་ཚད་ལས་བརྒལ་པས་ཉེན་རྟོག་པས་བཟུང་ནའང་། མོ་རང་
གིས་ཕྱིར “ང་ལ་རང་ཉིད་མེད་པར་བཟོ་ཐབས་ཀྱི་ཁེ་དབང་ཡོད་པ་
རེད” ཅེས་རྒྱུན་པར་ལན་བཏབ།
2004ལོར། སིང་གྷན་གློ་བའི་ནད་ཀྱིས་གློ་བུར་ཏུ་ཚེ་འཕོས་པ་
ནི༑ལོ་དྲུག་ཅུ་རེ་དགུའི་བཟི་སྦྲིད་དང་བག་གཡེང་། གཏོར་བཤིགཉེན་
ཁའི་མི་ཚེ་བཅས་མཇུག་རྫོགས་སོང་བའོ།།
འཆི་བའི་ཚེ། ཐ་ན། མོ་རང་གིས་བུ་ཆུང་དང་ངོ་ཐུག་རྒྱུའང་དང་
ལེན་མ་བྱས། ཤི་ཁར། མོ་རང་གི་མི་ཚེ་ནི་གློག་བརྙན་ཞིག་དང་འདྲ་
བར་མོ་རང་གི་མིག་ལ་བསྟར་འདུག
ལོ་དགུའི་དུས་ནས། མོ་རང་གིས་སྨད་གཡོགས་གྱོན་ཞིང་། ཡབ་
ཆེན་གྱིས་རླངས་འཁོར་བསྐོར་ཚུལ་ཁྲིད་པ་རེད། ལོ་བཅོ་ལྔར་ས་
འོག་ཁང་བ་ལས་ཐ་མག་རྔུབ་བཞིན་ཞབས་བྲོ་འཁྲབ་མྱོང་ལ། རིན་
གོང་ཤིན་ཏུ་མཐོ་བའི་རླངས་བསྐོར་དུས། ནུབ་ཆང་ཝེ་ཧྲུ་རྗའེ་ཕོར་
བ་འགའ་འཐུང་ཞོར། མྱུར་ཚད་ཇེ་མགྱོགས་སུ་གཏོང་ངེས། རྗེས་སུ་
མྱུར་ཚད་བརྒྱ་དང་དྲུག་ཅུར་རྒྱུགས་ནས་རླངས་འཁོར་ལྕགས་ཆོབ་ཏུ་
བཏང་བར་མ་ཟད།ཚེ་སྲོག་ཀྱང་ཉེན་ཁའི་གནས་སུ་བསྐྱལ།
དེའི་རྗེས་སུ། མི་སུམ་ཅུ་དང་ལྷན་དུ་ཧྲུན་ཧྥུ་ལའོར་ཕའེ་རུ་སྤྲོ
གསེང་ལ་སོང་སྟེ། བསྟུད་མར་ལོ་ལྔའི་འཚོ་བ་དུག་དང་ཆང་གིས་རྒྱ་
ཡན་ལ་འཕྱན་ཏུ་བཅུག ལྷག་པར་དུ་དོམ་བུ་ལོན་ཚད་ལས་བརྒལ་པ་
བླངས་པས། 2031ལོར་གཟོད་དོམ་དེ་དག་སོད་ངེས་པ་མིང་རྟགས་
བཀོད་འདུག

ཧུའུ་ཧྲི།

(༡༨༩༡—༡༩༦༢)
པའི་འགན་ཡང་ཁུར་མྱོང་།
སོ་སོ་གདུང་ཡུས་ཀྱིས་མ་མནར་ན་སྙམ་མོད། དེ་ནི་ལྡོག་ཏུ་མི་བཏུབ་
པའོ།། བསམ་བློ་བཞི་གསུམ་བཅུ་གཉིས་བཏང་མཐར། གདུང་ཡུས་ལ་རང་
དབང་བསྩལ་པའོ།།
ཧུའུ་ཧྲི།
1917 ལོར། ཧུའུ་ཧྲིས་ཨ་རི་ནས་སློབ་མཐར་ཕྱིན་ཏེ། ཕྱིར་ཕ་
ཡུལ་ཨན་ཝེ་རུ་མ་འོངས་པའི་ཆུང་མར་ཐུག་ཏུ་སླེབས། དེའི་སྔོན་ལ།
ཁོང་དང་མ་འོངས་པའི་ཆུང་མ་གཉིས་ཀྱིས་འཕྲིན་ཡིག་བརྒྱུད་ཕན་
ཚུན་གྱི་འདྲ་པར་ཙམ་མཐོང་བ་ལས་ཁ་ངོ་ཐུག་མ་མྱོང་། ཁོང་གིས་
མོ་རང་གི་མིང་ལ་ཅཱང་ཏུང་ཞའོ་ཟེར་བའང་ཤེས། མོ་རང་དང་ཧུའུ་
ཧྲི་གཉིས་ལ་ཆུང་དུས་ནས་གཉེན་རྟགས་བརྒྱབ་སྟེ། ལོ་བཅུ་ཐམ་པ་
འགོར་སོང་།
ཁྱིམ་ཚང་ཅཱང་གིས་ཧུའུ་ཧྲིར་གཉེན་ཆང་ལྡུད་པར་སྒུག་འདུག་
ནའང་། ཁོང་གིས་སེམས་ཁུར་བྱ་ཡུལ་ནི་བཟའ་བཏུང་ཙམ་པོ་བ་མ་
ཡིན་པར། སྐད་ཅིག་ཉིད་ནས་མོ་རང་མཐོང་རྒྱུའོ།། དེར་བསྟུན་ཅཱང་
ཏུང་ཞའོའི་ཕུ་བོ་མོ་རངཉལ་ཁང་དུ་ཁྲིད་པར་སོང་ནའང་། མོ་རང་ཁ་
སྐྱེངས་པའི་ཚུལ་གྱིས་སྒོ་མོ་གཏན་ནས་ཕྱིར་མ་ཡོང་བས། མོ་རང་གི་
ཕུ་བོ་དང་ཨ་ནེ་བདུན་པ། ཨ་ཕྱི་བརྒྱད་པ་བཅས་ཀྱིས་ཁ་ཏ་ཇི་ལྟར་
བཏང་ནའང་། ཁར་མ་མཉན། མཇུག་མཐར་ཁོ་ཚོར་ཐབས་ཟད་དེ།
ཨ་ཕྱིས་སྒོ་རྩར་འགྲེངས་པའི་ཧུའུ་ཧྲི་ལ “ཁྱོད་ནང་དུ་སོངས” ཞེས་
བཤད།
ཧུའུ་ཧྲི་ཐེ་ཚོམ་དང་བཅས་མོ་རང་གི་ཉལ་ཁང་དུ་སོང་བ་ན། ཅཱང་
ཏུང་ཞའོ་འཚབ་དྲགས་ཏེ་ཉལ་ཁྲི་རུ་ས་འགོ་རྡོ་འགོ་བྱས་པས། ཧུའུ་ཧྲི་
ཅི་བྱ་གཏོལ་མེད་དུ་གྱུར། དེ་མ་ཐག་མོ་རང་གི་ཁྱིམ་མི་རྣམས་ཀྱིས་
ཉལ་ས་རུ་འཐེན་པའི་ཤིན་ཏུ་སྟུག་པའི་ཡོལ་བ་ཕར་ཕྱེ་ཚུར་ཕྱེ་བྱེད་
བཞིན་པའི་དུས་སུ། ཧུའུ་ཧྲིས་ཡོལ་བ་ཕར་བརྒྱབ་སོང་། མོ་རང་གི་
ཁྱིམ་མི་རྣམས་ཀྱི་ཡིད་ནས་དེ་ཉིད་བཟོད་པར་དཀའ་ནའང་། ཧུའུ་
ཧྲིས་བརྩི་བཀུར་དང་བཅས་ཅཱང་ཏུང་ཞའོ་ལ་འཕྲིན་ཡིག་ཅིག་བྲིས་
ཏེ་ཁ་གྱེས་སོང་། དེར “ཕ་ཡུལ་གྱི་གོམས་སྲོལ་ནི་དེ་ལྟར་ལགས་པས།
ཁྱེད་ལ་ཁག་མི་འདུག ཁྱེད་ལ་ལེ་བདའ་གཏན་དུ་མི་བྱའོ།།” ཞེས་པ་
དང་། ཁོང་གིས་གཉེན་སྐར་ཡང་གཏན་འཁེལ་བྱས་འདུག་སྟེ། “ཡང
ན༑ ཟླ་བཅུ་གཅིག་པའི་ཟླ་སྨད་དང་། ཡང་ན། ཡང་ཟླ་བཅུ་གཉིས་པའི་
ཟླ་མགོར” ཞེས་གཉེན་སྟོན་དེར་མུ་རུ་རེ་སྒུག་བྱེད་བཞིན་འདུག
ཧུའུ་ཧྲི་ལོ་བཅུ་གསུམ་གྱི་སྐབས་སུ། ཁོའི་ཨ་མས་གཉེན་དོན་དེ་
ཐག་བཅད་པ་རེད། དེ་ནས་ཅུང་མ་འགོར་བར་ཧུའུ་ཧྲི་ཧྲེང་ཧེ་རུ་སློབ་
སྦྱོང་ལ་ཕྱིན། རྗེས་སུ་ཨ་རི་ལའང་སོང་། ཕྱིའི་སློབ་སྦྱོང་དང་བསམ་
བློའི་མྱོང་བརྒྱུད་ཀྱིས་ཁོང་གི་མིག་རྒྱ་ཡངས་པོར་ཕྱེས་པར་བརྟེན།
གཉེན་དོན་འདི་བསྒྲུབ་པའི་ཡི་ག་མེད་ནའང་། ཧུའུ་ཧྲི་ནི་བསྙེན་
བཀུར་བླ་ལྷག་ལྡན་མཁན་ཞིག་ཡིན་པའི་རྐྱེན་གྱིས་མ་ཡུམ་གྱི་རེ་
འདོད་ལ་རྒོལ་བ་གཏོང་མ་ཕོད། ཡང་རྒྱུ་རྐྱེན་གཞན་ཞིག་ནི་ཁོང་གིས་
ཁོ་རང་ཨ་རིར་གཞིས་པའི་སྐབས་སུ་ཅཱང་ཏུང་ཞའོས་རྒྱུན་དུ་ཡུགས་
ས་མར་ལུས་པའི་ཁོའི་མ་ཡུམ་ལ་སྲི་ཞུ་སྒྲུབ་བཞིན་པ་གོ་ཐོས་བྱུང་
བས།གཉེན་དོན་དེ་དང་ལེན་མི་བྱེད་ག་མེད་དུ་གྱུར།
ཧུའུ་ཧྲི་ཨན་ཝེ་དང་གྱེས་རྗེས། ཚའེ་ཡོན་ཕིང་གིས་གདན་འདྲེན་
ཞུས་པ་ལྟར་པེ་ཅིང་སློབ་ཆེན་དུ་དགེ་རྒན་ལ་ཕེབས། ལོ་དེར། ཁོང་ལོ་
ཉེར་བདུན་དང་ཅཱང་ཏུང་ཞའོ་ལོ་ཉེར་བརྒྱད་རེད། ཅཱང་ཏུང་ཞའོས་ཧུའུ་
ཧྲི་ལོ་བཅུ་ལྷག་ལ་བསྒུགས་པས། མོ་རང་གནས་ཡུལ་འགྲིམ་པའི་ལོ་
ཚོད་དང་བརྒལ་འདུག དེའི་རྐྱེན་གྱིས། ཁོའི་མ་ཡུམ་གྱིས་ཡང་ནས་
བསྐྱར་ཏུ་འཕྲིན་ཡིག་བསྐུར་ཏེ། མྱུར་མོར་གཉེན་དོན་བསྒྲུབ་དགོས་
ཚུལ་བསྐུལད།
1917ལོའི་ཟླ12པར།ཧུའུ་ཧྲིས་ཅཱང་ཏུང་ཞའོ་དང་མཉམ་དུ་པའེ་
ཕིན་ནས་གཉེན་སྟོན་མཛད་སྒོ་བསྡུས།
གཉེན་སྟོན་མཛད་སྒོའི་སྐབས་སུ། ཧུའུ་ཧྲིས་ནུབ་ལྭ་དང་ཀོ་ལྷམ།
ཞྭ་མོ་བཅས་གྱོན་ཡོད་ཅིང་། ཅཱང་ཏུང་ཞའོས་སྲིང་བལ་དང་སྨད་
གཡོགས་ཐུང་ངུ་གྱོན་འདུག དེ་ལྟ་བུའི་ནུབ་གླིང་དང་ཀྲུང་གོའི་ཁྱད་
ཆོས་གཉིས་ལྡན་གྱི་གཉེན་སྟོན་གྱི་འུར་ཟིང་ལ་མི་ཤིན་ཏུ་མང་པོ་ཞིག་
ཞོགས་ཡོང་འདུག བག་གསར་དང་བག་མ་གཉིས་ཀྱིས་ཧུའུ་ཧྲིའི་མ་
ཡུམ་ལ་གུས་ཕྱག་འཚལ་བ་ན། རང་ལོ་ཉེར་གསུམ་ནས་ཁྱོ་ག་འདས་
གྲོངས་སུ་ཕྱིན་པའི་མ་ཡུམ་གྱི་མིག་ཁར་མཆི་མས་བསྐོར་བྱུང་། ལོ་འདི་
འདྲ་མང་པོ་ཞིག་ལ། མོ་རང་གིས་ཁྱོ་གའི་ཁ་ཆེམས་ལྟར།ཧུའུ་ཧྲིས་དཔེ་
ཆ་བཏོན་པར་མཐུན་རྐྱེན་སྦྱར་ནས་རང་གི་རེ་འདོད་མ་ལུས་ཀྱང་གྲུབ་
པར་བྱས། དེའི་ཕྱི་ལོར། ཧུའུ་ཧྲིའི་མ་ཡུམ་ཚེ་ལས་འདས་སོང་། སྐབས་
དེར། མ་ཡུམ་ལགས་དགུང་ལོ་ཞེ་དྲུག་རེད།
གཉེན་སྟོན་མཛད་སྒོ་རུ་ལོ་ན་བཅོ་ལྔར་སོན་པའི་བུ་མོ་ཆུང་ཆུང་
ཞིག་ཞུགས་འདུག མོ་རང་གི་ངོ་མདངས་དཀར་ཞིང་གཙང་ལ། སྐྲ་ལོ་
ནི་ནག་ཅིང་སྟུག་གོ། མོ་རང་གིས་མིག་ཟུང་འགུལ་ཙམ་ཡང་མི་བྱེད་
པར་ཞྭ་མོ་ནག་པོ་གྱོན་པའི་མག་གསར་ལ་ཧད་འདུག མོ་རང་ནི་བག་
མའི་སྐྱེལ་མ་དང་། ཧུའུ་ཧྲིའི་མནའ་མ་གསུམ་པའི་ནུ་མོ་ཡིན་འདུག
བུ་མོ་དེའི་མིང་ལ་ཚའོ་ཁྲུན་དབྱིན་ཟེར། གཉེན་སྟོན་དུ་ཁོང་གིས་བྲེལ་
འཚུབ་དང་བཅས་མོ་རང་མཐོང་མ་ཐག་ཏུ། ལྷན་སྐྱེས་ནས་མཛེས་
པས་ཕྱུག་པའི་མོ་རང་གིས་ཧུའུ་ཧྲི་ལ་བག་ཆགས་ཟབ་མོ་བཞག
གཉེན་བསྒྲིགས་རྗེས། ཧུའུ་ཧྲིས་ཅཱང་ཏུང་ཞའོ་ཁྲིད་ནས་པའེ་ཕིང་
དུ་སོང་།
དེའི་ཕྱི་ལོར། ལོ་ན་བཅུ་དྲུག་ལ་སོན་པའི་ཚའོ་ཁྲུན་དབྱིན་གྱིས་
མིང་ལ་ཧའོ་གན་དབྱིན་ཟེར་བའི་ཕྱུག་བདག་གི་བུ་ཞིག་དང་གཉེན་
བསྒྲིགས། གཉེན་བསྒྲིགས་རྗེས། ཧུའུ་ཧྲིས་ཁོའི་ཆུང་མ་ནི་སྔོན་གྱི་ངོ་
ཚ་ཁྲེལ་ཡོད་དང་། མ་རྒན་གྱིས་བཤད་པ་ལྟར་གྱི་ཞི་དུལ་བབ་ཆགས་
ཤིག་རྦད་དེ་མ་ཡིན་པར། ལྡོག་སྟེ། སུས་ཀྱང་འགྲན་མི་ཚུགས་པར་བློ་
རིག་གྲུང་ལ་དཔའ་ངར་ཆེ་བ། སྤོ་རྐྱལ་ཐན་ནག་ཅིག་དང་། མོ་རང་གི་
སྔོན་ཆད་ཀྱི་འཕྲིན་ཡིག་དེ་དག་ནི་གཞན་གྱིས་མོ་རང་གི་ཚབ་ཏུ་བྲིས་
པ་ཧ་གོ་བྱུང་། ཅཱང་ཏུང་ཞའོ་པའེ་ཕིང་དུ་འབྱོར་རྗེས། ཧུའུ་ཧྲིས་དེ་མ་
ཐག་ཏུ་སློབ་ཁྲིད་ཀྱི་གླ་ཕོགས་དང་དེབ་ཕུད་པའི་རྩོམ་ཡོན་ཐམས་ཅད་
སྐར་གང་ཡང་ཆད་མི་ཆོག་པར་མོ་རང་ལ་སྤྲད་དགོས་ཐུག་བྱུང་། ལྷག་
ཏུ་ཧུའུ་ཧྲིའི་ཅ་ལག་ཅི་ཞིག་ཉོ་དགོས་ནའང་། མོ་རང་གི་ཆོག་མཆན་
འཐོབ་དགོས། ད་དུང་ཁོའི་ཨ་མས “མོ་རང་ནི་ངལ་རྩོལ་ལ་ཧུར་ཐག་
གིས་འཇུ་བའི་བུད་མེད་ཅིག་ཡིན་པས། ཁྱོད་ལ་ཚེ་གང་བོར་རོགས་
རམ་བྱ་བཏུབ” ཅེས་བརྗོད་ནའང་། མོ་རང་གིས་ཁྱིམ་ལས་ལ་གཏན་
ནས་མི་འབད་པར། གཡོག་པོ་གསུམ་ལ་ཕོགས་སྤྲད་དེ། ཉིན་ཉིན་ཆུ་
ཚོད་མང་ཆེ་བ་སྒྲིག་ཤོ་འཕེན་པའི་ཕྱོགས་སུ་བཏང་འགྲོ།
དེ་ལས་ཀྱང་ཧུའུ་ཧྲི་ལ་སྐྱོ་བ་སྐྱེད་བྱེད་ཀྱི་འདུ་བྱེད་ཅིག་ནི། སྔོན་
ཆད་ཁོང་གིས་ཁྱིམ་རྒྱུད་གླེགས་བམ་གསུང་འབུམ་མང་པོ་བསྡུ་ཉར་
བྱས་པ་རྣམས་ལ་ཅཱང་ཏུང་ཞའོ་ཡིས “ཧུའུ་ཧྲིའི་ཁང་བར་མི་གསོན་
པོ་བསྡད་ས་ཤིན་ཏུ་ཉུང་ལ། མི་ཤི་བོ་བསྡད་ས་ཤིན་ཏུ་མང་ངོ་།། དཔེ་ཆ་
འདི་དག་ནི་ཤི་བོ་རྣམས་ཀྱིས་བསྐྱུར་པའི་གདོན་རྫས་རེད།” ཅེས་ཧུའུ་
ཧྲིའི་གྲོགས་པོ་དག་ལ་འཁར་རའམ་སྡུག་ཡུས་ཀྱི་ཚུལ་གྱིས་བརྗོད་པ་
ན༑ ཧུའུ་ཧྲིའི་མགྲོན་པོ་ཤེས་ལྡན་པ་རྣམས་ག་བྱེད་འདི་བྱེད་མེད་པར་
ཕན་ཚུན་ལ་ཧད་སོང་།སྐབས་དེར།ཧུའུ་ཧྲི་ཡང་སེམས་ཁྲལ་གྱི་གནས་
སུ་ལྷུང་སྟེ།ཅཱང་ཏུང་ཞའོ་ལ་སྙན་ངག་འདི་འདྲ་ཞིག་བྲིས།
ངས་ནད་ལས་དཔེ་ཆར་ཀློག་པ་ལའང་ཐེ་གཏོགས་བྱེད
ནམ་རྒྱུན ཁྱོད་ལ་སྲོག་དགོས་སམ་མི་དགོས་ཞེས་སྡིགས་དམོད་བྱེད
ང་ཡང་ཐེ་གཏོགས་དེར་སུན་པོ་སྐྱེ་ཡི་འདུག
ནམ་རྒྱུན་སྡིགས ཁྱོད་ཀྱིས་རྙོག་དྲ་སློངས ང་ནི་དེ་བས་ཀྱང་ན་སྲིད
ངེད་གཉིས་ཀས་རྒྱུན་དུ་འདི་ལྟར་ཁ་འཛིང་བྱས་ནའང
ཁ་འཛིང་རེའི་རྗེས་ནས་ཡང་བསྐྱར་མཐུན་འགྲོ
དེ་རིང་ནི་ངེད་གཉིས་ཀའི་སྐྱེས་སྐར་རེད
ངེད་གཉིས་ཀས་མི་འཛིང་པར་དམ་བཅས
འོན་ཏེ ངས་སྐྱེས་སྐར་སྙན་ངག་ཅིག་སྐོམ་པ་ཆུ་ལྟར་དུ་འབྲི་ན་འདོད
མོ་རང་གིས ཧིན ཡང་སྙན་ངག་ཅི་ཞིག་བྲིས་པ་རེད
གལ་ཏེ ངས་ཤོག་བུ་དེ་ཕྲོགས་པ་མགྱོགས་དྲགས་པས་མིན་ན
སྙན་ངག་འདི་སྔ་མོ་ནས་མོ་རང་གིས་གཙབ་ཚར་ཡོད་ངེས
ཧུའུ་ཧྲི 《ངེད་གཉིས་ཀའི་སྐྱེས་སྐར།》 (ཏུང་ཞའོ་ལ་ཕུལ)
འདི་ནི་ཇི་འདྲའི་འུ་ཐུག་ཐབས་ཟད་ཀྱི་སྙན་ངག་ཅིག་རེད་
ཨང་། རིག་གནས་གླེང་སྟེགས་ཀྱི་མཁས་པ་ཞིག་དང་ཕལ་བའི་བུད་
མེད་ངར་ལེ་མ་འདི་གཉིས་ནི། མ་གཞི་འཇིག་རྟེན་གཉིས་ཀྱི་སྲོག་
ཆགས་སོ།། ཧུའུ་ཧྲི་ཆུང་མ་འདི་ལ་ཤིན་ཏུ་སྐྲག་པས། ཀུན་གྱིས་ཁོང་
ལ “སྐབས་དེའི། པའེ་ཕིང་ནས་མིང་དུ་གྲགས་ཀྱང་ཆུང་མར་སྐྲག་
པའི་དགེ་རྒན” ཞེས་འཕྱ་བ་རེད། ཁོང་གིས་ཀྱང་དེ་ལ་རྒོལ་བ་མི་
གཏོང་བར། རང་ལ་ལྡོག་ཕྱོགས་ནས་འཕྱས་མྱོང་།
གནའ་བོའི་དུས་ཀྱི་བུད་མེད་ཀྱིས་བསྟུན་གསུམ་སྤྱོད་བཞི་བརྩི་སྲུང་བྱེད་
དགོས་ཏེ། ད་ལྟའི་སྐྱེས་པས་ཀྱང་བསྟུན་གསུམ་སྤྱོད་བཞི་བརྩི་སྲུང་བྱ་དགོས།
བསྟུན་གསུམ་ནི། གཅིག ལྕམ་མོ་སྒོར་འགྲོ་དུས། རྗེས་འདེད་དགོས། གཉིས། ལྕམ
མོས་བཀའ་བསྒོས་པ་དང་ལེན་བྱ་དགོས།གསུམ།ལྕམ་མོས་བཤད་ནོར་ཤོར་ནའང་
མི་ཤེས་ཁུལ་བྱ་དགོས་པ་བཅས་དང་། སྤྱོད་བཞི་ནི། གཅིག ཆུང་མས་བྱུག་རྫས་
བསྐུས་དུས་བསྒུག་དགོས། གཉིས། ཆུང་མའི་སྐྱེས་སྐར་བློར་གཟུང་དགོས། གསུམ
ཆུང་མས་སྡིགས་ནའང་བསྲན་ཚུགས་དགོས། བཞི། ཆུང་མས་དངུལ་བརླག་ཚེའང་
གཏོང་ཕོད་ལྡན་དགོས་པ་བཅས་སོ།།
1923ལོར། ཧུའུ་ཧྲི་ཧང་ཀྲུར་ནད་བསྟེན་དུ་སོང་བ་ན། ཁོང་དང་
ཚའོ་ཁྲུན་དབྱིན་གཉིས་འཕྲད་བྱུང་། དེ་དུས། ལོ་བཅོ་ལྔ་ལས་སོན་
མེད་པའི་མོ་རང་ད་ལྟ་མོ་སར་མ་རུ་ཆགས་ནས་སྐྱེ་གཟུགས་ཀྱང་རིང་
བོར་གྱུར་འདུག་ནའང་། མོ་རང་གི་འོད་ཆེམ་ཆེམ་གྱི་མིག་ཟུང་སྔར་
ལྟར་འགྱུར་མི་འདུག མོ་རང་ནི་སྐྱེ་འབྲས་ཡག་ཅིང་གཞུང་དྲང་དྭངས་
གཙང་ཞིག་ཀྱང་རེད། ཁོང་གི་བློ་ཡིད་དུའང་ཤོངས་དཀའ་བ་ཞིག་ལ།
ཚའོ་ཁྲུན་དབྱིན་གྱིས་རང་གི་གཉེན་འཐོར་བྱས་ཚུལ་ཀྱང་མ་གསང་
བས། ཧུའུ་ཧྲིའི་ཧང་སངས་ཤིང་ཧོན་འཐོར་པའི་མིག་ཟུང་མོ་རང་ལ་
ཧད་འདུག རྒྱུ་མཚན། ཁོ་ཚོའི་ཕ་ཡུལ་ལ་མཚོན་ན། གཉེན་འཐོར་ནི
སྙིང་སྟོབས་ཆེན་པོ་ལྡན་ཚེ། གཟོད་བསྒྲུབ་ཐུབ་པའི་དོན་དག་ཅིག་རེད།
མོ་རང་སླར་ཡང་ན་རེ། མོ་རང་གཉེན་འཐོར་བྱས་རྗེས། ཧང་ཀྲོའུ་
དགེ་ཐོན་སློབ་ཆེན་དང་པོ་རུ་ཞུགས་ནའང་། ཉིན་རྒྱུན་སློབ་གྲྭའི་སྒོ་
ཆེན་ནས་ཕྱི་ལ་བུད་མ་མྱོང་། རྒྱུ་མཚན། ཕྱིའི་ཡས་འཁྱར་མས་འཁྱར་
གྱི་བཤད་སྒྲིག་སྣ་ཚོགས་བཟོད་དཀའ་བས། ཉལ་ཁང་ནས་སྙན་ངག་
བྲིས་ཏེ་བསྡད་པ་ཡིན་ཞེས་བཤད། དེར་བསྟུན་ཧུའུ་ཧྲིས་མོ་རང་ལ་
སེམས་གསོ་དང་མཛུབ་སྟོན་གྱི་ཚུལ་གྱིས་མོ་རང་ཁྲིད་དེ་ཤའེ་ཧའོ་རུ་
ཡུལ་སྐོར་ལ་ཆས་པར་མ་ཟད། ཆེད་དུ་མོ་རང་ལ་སྙན་ངག་བྲིས་ནས་
ཀྱང་ཕུལ།
ཧུའུ་ཧྲིས་མོ་རང་ལ་སེམས་ཁུར་དང་རོགས་སྐྱོར་བླ་མེད་བྱས་
ཤིང་། བརྩེ་གཞས་ལྟ་བུའི་སྙན་ངག་ཀྱང་ཕུལ་བས། མོ་རང་གིས་སྲ་མ་
ཚུགས་པར་ཕར་ཕར་ཧུའུ་ཧྲི་ལ་ཉེ་བར་གཅོར་གྱིན་འདུག དུས་དེ་ནས་
བཟུང་སྟེ། ཧུའུ་ཧྲིའི་ཉིན་ཐོ་རུའང་རྒྱུན་མི་ཆད་པར་ཕའེ་ཧྲུན “ཚའོ་
ཁྲུན་ཞའོའི་ཆུང་མིང” ཟེར་བའི་མིང་ཐེངས་མང་པོར་བྲིས།
ཟླ་དགུ་བའི་ཚེས་བཅུ་གསུམ་གྱི་ཕྱི་དྲོར། ང་དང་ཕའེ་ཧྲུན་གཉིས་ཀྱིས་མེ་ཏོག་
དྲི་ལྡན་ལ་བལྟས། ཝུན་ཅཱ་རི་བོར་བརྒལ། རི་བོར་དྲི་ལྡན་མེ་ཏོག་སྣ་ཚོགས་བཞད་
དེ༑ བསུང་ངད་ཀྱིས་མི་ལ་དགའ་བསུ་ཡང་བྱེད་དོ།། ངེད་གཉིས་ལྡིང་ཁང་ཞིག་ཏུ
བསྡད་ནས་ཇ་འཐུང་ཞོར། འགྱིག་རྡེའུ་གཡར་མ་ཞིག་ལ་རོལ་རྗེས། མོའོ་པའོ་སེན་
གྱི་གཏམ་རྒྱུད་ཀྱང་བཤད་པ་ཡིན་་་་་ཞེས་པ་ལྟ་བུ་མང་ངོ་།།
ཧུའུ་ཧྲིས་ལྷ་ཡུལ་གྱི་ཉིན་མོ་ལྟ་བུ་འདི་དག་གཏན་ནས་བརྗེད་
ཐབས་བྲལ་ཏེ་ཕྱིར་ཞེན་ཆགས་ཤོར་བཞིན་འདུག ཁོང་གཉིས་གནས་
གཅིག་ཏུ་བསྡད་དེ། མོ་རང་གིས་སྔོ་ཚོད་སོགས་བརྔོས་ནས་ཁོར་
བཟའ་རུ་བཅུག་རྗེས། ཁོང་དང་འགྲོགས་ནས་ཕྱི་ལ་འཆམ་འཆམ་དུ་
འགྲོ་བ། འགྱིག་རྡེའུ་རྩེད་པ། ཟློས་གར་ལ་ལྟ་བ་བཅས་བྱེད་དོ།། ཧུའུ་ཧྲི་
ན་རེ། “འདི་ནི་ངའི་མི་ཚེ་ལས་ཆེས་སྐྱིད་པའི་ཉིན་མོའོ” ཞེས་སྡོམ་
ཚིག་བཀོད་མྱོང། ཁོང་གི་གྲོགས་པོ་དག་གིས་ཀྱང་ཁོ་རང་མོ་རང་དང་
མཉམ་དུ་ཡོད་པ་ཧ་གོ་བས། ཀུ་རེའི་ཚུལ་གྱིས “སྐད་ཅིག་མའི་དུས་
ཚོད་དེས་ཁྱོད་རང་མི་གཞན་ཞིག་ལ་བསྒྱུར་འདུག” ཅེས་ལབ། ཞའོ་
ཀྲུ་མོས་ཀྱང་ཁོང་ལ “རྒ་བ་ནས་ཕྱིར་བྱིས་དུས་སུ་ལོག་འདུག” ཅེས་
ཀུ་རེ་རྩེད་མྱོང་།
ལོ་དེའི་ཟླ་བཅུ་གཉིས་པའི་བར་ཁོང་ཧང་ཀྲོའུ་ལ་བསྡད་དེ། ཕྱིར་
པེ་ཅིང་དུ་ལོག་སོང་། པེ་ཅིང་དུ་འབྱོར་རྗེས། ཁོང་གིས་སྔར་ལྟར་ཚའོ་
ཁྲུན་དབྱིན་ལ་འཕྲིན་ཡིག་བྲིས་ཏེ་མེ་ཏོག་གི་འབྲས་བུ་ཡང་མོ་རང་ལ་
བསྐུར།ཚའོ་ཁྲུན་དབྱིན་གྱིས་ཀྱང་འཕྲིན་ལན་དུ།
གལ་ཏེ། ཁྱོད་ཀྱིས་རི་སྟོང་ཟླ་འོད་ཀྱི་ཡུལ་ནས་སྐད་ཅིག་མ་རེ་རེའི་ཁེར་ཧྲེང
ཚོར་ན།ང་ནི་རྟག་པར་ཁེར་ཧྲེང་གི་གདུང་ཡུས་སུ་ཚུད་ཡོད
ཧུའུ་ཧྲི་ལ་སྤྲིངས་པའི་འཕྲིན་པ།
ཡིན་ནའང་། དེའི་ཕྱི་ལོ་ནས་བཟུང་སྟེ། ཚའོ་ཁྲུན་དབྱིན་གྱིས་ཧུའུ་
ཧྲི་ལ་འཕྲིན་ཡིག་གཅིག་ཀྱང་བསྐུར་མ་སོང་།
མོ་རང་གིས་ཧུའུ་ཧྲི་ལ་བཟའ་ཟླ་དང་བྱིས་པ་གཉིས་ཡོད་པའང་
ཤེས། ལྷག་ཏུ་ཁོང་གི་ཆུང་མ་ནི་ཤིན་ཏུ་བཙན་པོ་ཞིག་ཡིན་པ་ཡང་
ཤེས། ཧུའུ་ཧྲི་དང་མོ་རང་གཉིས་ཀྱི་འཕྲིན་ཡིག་རེ་རེའང་ཅཱང་ཏུང་
ཞའོའི་ལག་བརྒྱུད་ནས་འཕྲོད་དགོས་ལ། ཅཱང་ཏུང་ཞའོས་ཀྱང་སྐབས་
དེར་རྒྱང་རིང་གི་ནུ་མོར་དོགས་པ་ཟ་མ་མྱོང་བས། འཕྲིན་ཡིག་གི་
ཁའང་མ་ཕྱེས། འོན་ཀྱང་། ཚའོ་ཁྲུན་དབྱིན་ལ་མཚོན་ན། བརྩེ་
འཕྲིན་རེ་རེ་ཁོའི་ཆུང་མའི་ལག་བརྒྱུད་ནས་འཕྲོད་དགོས་པ་ནི་བཟོད་
གླགས་བྲལ་པ་ཞིག་ཏུ་གྲུབ་པས། ཨུ་ཚུགས་དང་བཅས་བརྩེ་འཕྲིན་
མ་བྲིས། སྐབས་དེ་དག་ལ་ཧུའུ་ཧྲི་ནི་རྣམ་ཤེས་བོར་སོང་བ་དང་འདྲ་
བར། སེམས་ཁམས་བདེ་རུ་གཏན་ནས་དབབ་ཐུབ་བཞིན་མི་འདུག་
སྟེ། 1924ལོའི་ཟླ་དང་པོའི་ཚེས་བཅོ་ལྔའི་ཉིན་ཐོ་རུ།
ཉིན་བཅོ་ལྔའི་རིང་འདིར། སུན་འཚེར་གྱིས་གཙེས་ཏེ། དོན་ཅི་ཡང་བསྒྲུབ་ན་
མི་འདོད་པ་ཞིག་ཏུ་བཏང་འདུག དོན་གྱིས་ལས་གཞི་མང་པོ་ཞིག་ལ་འཇུ་འདོད་
ནའང་། སྔར་ལྟར་སེམས་ཁམས་བདེ་ལ་དབབ་ཐབས་བྲལ། ཡང་མཚམས་རེར་
རོལ་རྩེད་ལ་གཡེང་ཡང་ཁོམ་དྲགས་པའི་སྣང་བས་གཏོང་ཐབས་བྲལ། སྨྱུ་གུ་ལག་
ཏུ་ཐོགས་ནས་ཚེག་བར་ཉིས་བརྒྱ་ཙམ་བྲིས་རྗེས། སྔོན་ཆད་སྐྱེ་མ་མྱོང་བའི་སྒྱིད་
ལུག་གིས་ཁེངས་ཡོང་ལ། སྔོན་ཆད་བྱུང་མ་མྱོང་བའི་ཡི་ག་འགགས་པའི་སྣང་ཚུལ་
ཡང་བྱུང་ཡོང་། ཞེས་པ་ལྟ་བུའོ།།
དེའི་རྗེས་སུ། ཁོང་གིས་དྲན་གདུང་བཟོད་མ་ཐུབ་པར། ཡང་
བསྐྱར་ཧང་ཀྲོའུ་རུ་སོང་སྟེ། མོ་རང་གི་སྒོ་མོ་རྡུང་བ་ན། མོ་རང་གིས་
ཀྱང་སྒོ་ཟྭ་ཕྱེས་ནས་སླར་ཡང་ངོ་འཕྲད་སོང་། བར་གླགས་དེ་ནས་
བཟུང་མོ་རང་གི་སྔོན་གྱི་དམ་བཅའ་ཡོད་ཚད་ཀྱང་འཐོར་ཞིག་ཏུ་གྱུར།
ཁོང་གིས་ཁང་བ་ཞིག་གླས་ཏེ་ཁོ་རང་ཕྱི་དང་མོ་རང་ནང་དུ་བསྡད།
མགྲོན་པོ་རེ་ཡོང་བའི་སྐབས་སུ། མོ་རང་ནང་དུ་བཞའ་བ་རེད། རྗེས་
སུ༑ ཧུའུ་ཧྲི་ཡང་བསྐྱར་པེ་ཅིང་དུ་ཆས་སོང་། མོ་རང་གིས་དྲན་གདུང་
མ་བཟོད་པར་ཁོར་འཕྲིན་ཡིག་བྲིས་ཤིང་། ས་གནས་ཀྱང་དབྱིན་ཡིག་
གི་ལམ་ནས་བྲིས། ཐོག་མར་ཐེན་ཅིང་ན་ཡོད་པའི་ཁོའི་ཕུ་བོར་བསྐུར་
ཚེ༑ གཟོད་ཧུའུ་ཧྲུ་ལ་འབྱོར་ཐུབ་པ་རེད།
ཕུ་བོ། ངས་འདི་ནས་ཁྱེད་ལ་སྙིང་སྡུག་ཅེས་འབོད་ཆོག་པར་ཞུ། གཞུག་
ཕྱོགས་ངས་ལུགས་སྲོལ་ལ་སྐད་ཆ་འཆད་རྒྱུ་ཡིན། ང་ཁྱོད་ལ་དགའ།ཤ་རུས་གསེང་
ནས་ཁྱོད་ལ་དགའ། ང་རང་ཕྱིར་ཡུལ་བར་འབྱོར་རྗེས། སྔར་ལྟར་ཁྱོད་ལ་དགའ།
བརྩེ་བ་ནི་འབུ་མེ་ལྕེབས་ལྟར་རང་སྲོག་ཕངས་མེད་དུ་འབུལ་
མཁན་ཞིག་ཡིན་པས། གཟུར་ལམ་མེད་མོད། སྡུག་བསྔལ་ཤིན་ཏུ་
ཆེའོ།།དེའི་རྗེས་སུ།ཧུའུ་ཧྲི་གཞུང་དོན་ལ་བགྲོད་སྐབས།ཁོང་གི་འཕྲིན་
ཡིག་ཅིག་མོ་རང་ལ་འབྱོར་ཚེ། མོ་རང་གིས་ཁོ་རང་འཚོལ་ངེས། ཁོ་
རང་ཡུལ་གང་དུ་སོང་ནའང། མོ་རང་ཡང་ལྐོག་ལྐོག་སིད་སིད་ཀྱིས་
དེར་འབྱོར་ངེས། ཧུའུ་ཧྲི་ཡང་བསྐྱར་པེ་ཅིང་དུ་ཆས་སོང་། མོ་རང་ཡང་
ཧང་ཀྲོའུ་རུ་བུད་སོང་། སྐབས་དེར།མོ་རང་ལ་མངལ་སྦྲུམ་སོང་།
ཁོང་ལ་སྔ་མོ་ནས་གཉེན་འཐོར་གྱི་འཆར་གཞི་ཡོད་པས། ཧུའུ་
ཧྲིས་གསལ་ཐག་ཆོད་པོས་ཅཱང་ཏུང་ཞའོ་ལ་གཉེན་འཐོར་གྱི་རེ་བ་ཞུས་
པ་ན། ཅཱང་ཏུང་ཞའོས་སྐད་ཆ་ཅི་ཡང་མི་བཤད་པར། ཐད་ཀར་ཟས་
གཡོས་ཁང་དུ་རྒྱུགས་ཏེ་གཏུབ་གྲི་ཆེན་པོ་ཞིག་ཕྱར་བཞིན། “ཁྱོད་
ཀྱིས་གཉེན་འཐོར་བྱ་ཆོག འོན་ཀྱང་། ཐོག་མར་ངས་བྱིས་པ་གཉིས་
གསད་དེ། གཞུག་ནས་རང་སྲོག་གཅད་རྒྱུ་ཡིན” ཞེས་སྨྱོས་པ་ལྟར་
འཇིགས་བསྐུལ་པ་ན། ཧུའུ་ཧྲི་ཧང་སངས་སོང༌། ཁོང་གིས་རང་གི་
མཚན་སྙན་བརྫད་པ་དང་དོན་ཆེན་བཟོ་བར་དོགས་ཟོན་བྱེད་བཞིན་
དོན་དེ་རང་དགར་བསྐྱུར། ཚའོ་ཁྲུན་དབྱིན་ལ་བརྗོད་དོན། ང་རང་ཏུང་
ཞའོ་ལ་ཤིན་ཏུ་སྐྲག་པས། གཉེན་འཐོར་མི་ཕོད་དོ་ཞེས་པ་ན། ཚའོ་
ཁྲུན་དབྱིན་གྱི་སེམས་སུ་རྨ་ཁ་འཛད་མེད་བཟོས། དགའ་རོགས་ཀྱི་
སྐབས་འདིའི་གདམ་གསེས་ནི་གདུག་རྩུབ་ཆེ་ཞིང་བརྩེ་བ་དང་བྲལ་
པ་ཞིག་ཡིན་པས། མོ་རང་གིས་མིག་ཆུ་ཁོག་ཏུ་མིད་ནས། ཁ་རོག་
གེར་མངལ་གྱི་བྱིས་པ་རྫས་ཀྱིས་བསད་དེ། ཨ་རིར་སློབ་གཉེར་དུ་ཆས་
སོང་། ལོ་དེར། མོ་རང་ལོ་སུམ་ཅུ་སོ་གཅིག་རེད། ཧུའུ་ཧྲི་དང་མོ་རང་
གཉིས་ཡང་བསྐྱར་འཕྲད་དུས། གཞི་ནས་ལོ་བཅུ་འགོར་ཟིན།
ཚའོ་ཁྲུན་དབྱིན་ཨ་རིར་ཆས་རྗེས། ཧུའུ་ཧྲིས་ཆེད་དུ་ཨ་རིའི་
གྲོགས་པོ་ཝེ་ལན་སུ་ལ་འཕྲིན་ཡིག་སྤྲིངས་ནས་མོ་རང་བཅོལ་གདམ
གནང༌། ‘མོ་རང་གིས་གྲོན་དངུལ་ཉུངསྤྱོད་ཀྱིས་དབྱིན་སྐད་སྦྱོང་
དགོས་པས། འདིའི་ཕྱོགས་ནས་ཉིད་ཀྱིས་རྒྱབ་སྐྱོར་དང་མཛུབ་སྟོན་
གནང་རོགས” ཞེས་བྲིས་ནའང་། མོ་རང་གིས་སྔ་མོ་ནས་ཁོ་དང་
འབྲེལ་ཐག་རྦད་དེ་བཅད་འདུག
1937 ལོར། ཚའོ་ཁྲུན་དབྱིན་ལ་ཨ་རིའི་ཁཱང་ནེར་སློབ་ཆེན་གྱི་
ཞིང་ལས་སློབ་གླིང་ནས་རབ་འབྱམས་པའི་བསླབ་གནས་བཞེས། མོ་
རང་ནི་ཀྲུང་གོའི་ཞིང་ལས་རིག་པའི་བུད་མེད་དགེ་རྒན་ཆེས་ཐོག་མ་
ཡིན་ལ། མོ་རང་ཨ་རི་ནས་ཕྱིར་སླེབས་རྗེས། ཧུའུ་ཧྲི་ཨ་རིར་གཞུང་
ཚབ་ཏུ་ཕྱིན།
1939ལོར།ཧུའུ་ཧྲི་ལ་ཨ་རི་ནས་འཕྲིན་ཡིག་ཅིག་འབྱོར་བྱུང་།
སྐྱོ་ལྷང་ལྷང་གཅིག་པུར་རྒྱུ་སྟེ། ང་ཡི་མཐའ་མཇུག་གི་ལམ་ལ་འཁུན་སྒྲའི་
ནད་ཀྱིས་བཟུང་བྱུང་། ད་ནི། ཆུ་ཚོད་ཕྱེད་ལའང་འཚོ་བའི་འདུན་པ་སྟོངས་སོ།།
ཁེ་གྲགས་གཉིས་བརྗེད་དང་ཡུལ་དོར་ལས་དོར(ཡུལ་བ་དང་ལས་གནས་
དོར་བ) གྱིས་གླང་ཆེན་འགྱིང་རིར་བྱ་བྲལ་བའི་གཟུགས་སུ་འབྱོར་དུས། བྱམས་
སྙིང་རྗེའི་བདག་ཉིད་བྱང་ཆུབ་སེམས་དཔས་ཐུགས་ཀྱི་བརྩེ་བའི་ཕྱག་ཟུང་གིས་
བྱིན་རླབས་བསྩལ་བར་འཚལ།
འཕྲིན་ཡིག་འདིར་མིང་དང་ས་གནས་ཅི་ཡང་བྲིས་མེད་ནའང་།
སྦྲགས་ཐེལ་ཁོ་ནའི་ངོས་སུ “ཤའེ་ཁྲོན། བན་ཉན་དགོན། གསར་དུ་
བཞེངས་པའི་དགོན་པ།” ཞེས་བྲིས་འདུག
མ་གཞི། མོ་རང་ནི་གླང་ཆེན་འགྱིང་རི་ནས་བཙུན་མའམ་རབ་
ཏུ་བྱུང་འདུག
ཧུའུ་ཧྲིས་མོ་རང་གི་གདམ་གསེས་དང་དེའི་རྒྱུ་རྐྱེན་ལ་འདང་
རྨང་ནས་དཔོག་མ་སོང་། ཡང་གཅིག་བཤད་ན། དོན་འདི་ཁོང་ལའང་
འབྲེལ་བ་ཡོད་སྲིད། ཚའོ་ཁྲུན་དབྱིན་གྱིས་ཕྱིར་རྒྱལ་ཁབ་ཏུ་སླེབས་
པའི་སློབ་མ་ཞིག་ངོ་ཤེས་ཏེ། གཉེན་བསྒྲིག་རྒྱུ་འཆར་གཞི་བཟོས་ཀྱང་།
ཅཱང་ཏུང་ཞའོས་གསར་བུ་དེའི་གཉེན་ཉེ་ངོ་ཤེས་པར་བརྟེན་ཐབས་དང་
འུད་ཀྱིས་ཚའོ་ཁྲུན་དབྱིན་གྱི་མཚན་སྙན་གྲགས་སོགས་ལ་གནོད་
པ་བཏང་མཐར། གཉེན་དོན་དེའང་རང་སར་མི་བསྐྱུར་ག་མེད་དུ་
གྱུར། ཚའོ་ཁྲུན་དབྱིན་གྱི་སེམས་སྐྱ་མོ་ཐང་དུ་ལྷུང་བའི་སྐབས་དེར།
ཧུའུ་ཧྲིས་འཕྲིན་ཡིག་ཅིག་འབྲི་སྙམ་ནའང་། དེ་ནི་མི་འོས་པ་ཞིག་ཏུ་
འཁུམས་པས། སྨྱུ་གུ་འགུལ་མཚམས་བཞག་སོང་།
རྗེས་སུ། ཁོང་གི་གྲོགས་པོ་ཞིག་ཕྱིར་རྒྱལ་ཁབ་ཏུ་འགྲོ་སྐབས
ཁོང་གིས་འཕྲིན་ཡིག་ཅིག་དང་ཨ་སྒོར200མོ་རང་ལ་བསྐུར། གྲོགས་
པོ་ཆེད་དུ་གླང་ཆེན་འགྱིང་རིར་སོང་སྟེ། ཚའོ་ཁྲུན་དབྱིན་དང་འཕྲད།
དགོན་རྙིང་གློག་འོད་འོག་གི་ཚའོ་ཁྲུན་དབྱིན་གྱི་གདོང་ལ་འཛུམ་
མདངས་སྤུ་ཙམ་ཡང་མེད་པར། འཕྲིན་ཡིག་དང་ཨ་སྒོར་བླངས་རྗེས།
མིག་ཆུ་ཆར་བ་འབབ་པ་ལྟར་བརྡོལ་བྱུང༌། གྲོགས་པོ་དང་ཕུ་བོ་གཉིས་
ཀྱིས་མོ་རང་ལ་ཁ་ཏ་ཡང་ཡང་བཏང་བ་དང་། མོ་རང་ལའང་གློ་ནད་ལྕི་
མོ་ཕོག་པ་བཅས་ཀྱི་རྐྱེན་གྱིས་གླང་ཆེན་འགྱིང་རི་དང་ཁ་བྲལ་སོང་།
གྲོགས་པོ་དེས་མྱུར་མོར་ཧུའུ་ཧྲི་ལ། “ཁྱོད་ཀྱི་འགུག་ཤུགས་ཀྱིས་
མོ་རང་གི་མི་ཚེའི་ལྟ་ཚུལ་ལ་འགྱུར་བ་བྱུང་འགོ་ཚུགས་སོང་། ང་ཚོ་ཕ་
རོལ་བའི་དགའ་རོགས་བྱས་པའི་བུད་མེད་རྣམས་ལ་དོན་གྱིས་མོ་རང་
ལ་སེམས་གསོ་བགྱི་བའི་ཐོབ་ཐང་མི་འདུག” ཅེས་བརྗོད།
1949ལོར། ཁོང་ཐེ་ཝན་དུ་འབྱོར། རིག་གསར་སྐབས་སུ། ཧུའུ་
ཧྲི་དང་འབྲེལ་བ་ཡོད་པ་རྐྱེན་བྱས་ཏེ་མོ་རང་དང་གཞན་གྱི་བར་ལ་
རྩོད་ཉོག་ཤོར་བར་མ་ཟད། ལོ་ལྔ་བཅུར་སླེབས་ནའང་། གཞན་གྱིས་
ཁྲོམ་སྟེགས་ནས་བརྙསབཅོས་དང་འཐབ་རྩོད་ཚད་མེད་བཏང་། གང་
ལྟར། མོ་རང་གི་མི་ཚེ་ནི་ཧུའུ་ཧྲིའི་ཆེད་དུ་སྡུག་མྱངས་ནས་རྫོགས་སོང་
བ་ཞིག་རེད།

ཚའོ་ཁྲུན་དབྱིན་གྱིས་ཚེ་གང་བོར་བསྐྱར་ཏུ་གཉེན་སྒྲིག་བྱས་མ་
མྱོང་།
མོ་རང1973ལོར་ཚེ་འཕོས། འཆི་བའི་སྐབས་སུ་གམ་ན་བྱིས་པ་
དང་གཉེན་ཉེ་གཅིག་ཀྱང་མི་འདུག མོ་རང་གིས་གསོག་དངུལ་ཉུང་ངུ་
དེ་འང་ཕ་ཡུལ་གྱི་ཟམ་པ་འཛུགས་སྐྲུན་ལ་ཕུལ་སོང་། དེ་དང་བསྟུན་
གྲོགས་པོའི་འདྲ་པར་དང་མོ་རང་གི་ཁ་ཆེམས། ཚེ་གང་བོར་བདག་
ཉར་བྱས་པའི་ཁུག་མ་ཆེན་པོ་དང་ཧུའུ་ཧྲིའི་འཕྲིན་ཡིག་མཐའ་དག་ཐ་
རྡུལ་དུ་བསྲེགས་སོང་།
ཧུའུ་ཧྲི་ལོ་བཅུ་གཅིག་སྔོན་ནས་ཐའེ་པའེ་ནས་ཚེ་འཕོས་སོང་།

ཚའོ་ཁྲུན་དབྱིན།(1902–1973)
ཀྲུང་གོའི་ཞིང་ལས་རིག་པའི་དགེ་རྒན་ཆེན་མོ་ཐོག་མ།
རྒྱལ་ཕྱི་ནང་དུ་སློབ་གཉེར་ལ་སླེབས་མྱོང་། མཇུག་མཐར་ལ
བསྐྱུར་ཏེ་ཇོ་མོ་བྱས། མོ་རང་ནི་བརྩེ་དུང་གིས་བསྲེགས་པ
རྐང་གཅིག་རེད་ཅེ་ནའང་ཐལ་མི་ཆེ་བར་སྙམ་མོ།།
ཕི་ལ་ཐི།
(Sylvia Plath༡༩༣༢─༡༩༦༣)
ཕི་ལ་ཐི།
ཕི་ལ་ཐི།(Sylvia Plath 1932-1963)
མོ་རང་ནི་ཊིའི་ཇིན་སོར་དང་བྷེ་ཟའོ་ཕའོ་ཡི་རྗེས་ཀྱི་ཨ་རིའི་ཆེས་གལ་ཆེ་བའི་
བུད་མེད་སྙན་ངག་པ་ཞིག་ཡིན། བཟའ་འཐོར་བྱུང་རྗེས། མོ་རང་གིས་བྱིས་པ་
གཉིས་ཁྲིད་དེ། ཟླ་བ་གཉིས་ལྷག་རིང་སྙན་ངག་གསར་རྩོམ་བྱས་པ་ཕལ་ཆེ་བ་ནི་
འཐུས་ཚབ་བརྩམས་ཆོས་སུ་བགྲངས་སོ།། 1963ལོར། མོ་རང་གིས་རང་སྲོག་
བཅད། བརྩམས་ཆོས་ལ 《ཨ་ལོར་ཨར》 དང 《ཁབ་གཙག》 སོགས་ཡོད།
ངས་མིག་ཟུང་བཙུམ་ཚེ འཇིག་རྟེན་ཧྲིལ་བོ་འཆི་འཕོས་པའོ
ངས་མིག་ཟུང་ཕྱེས་ཚེ་ཡོད་ཚད་འདས་ལོག་བྱུང་བའོ
ཁྱོད་ནི ང་ཡི་ཡིད་ཀྱི་རྟོག་འཆར་ཞིག་གོ
《སྨྱོན་མའི་བརྩེ་གླུ》 ལས།
1962.7-1963.2བར།མོ་རང་གིས་ལོན་ཌོན་ནས་ཚེ་སྲོག་གི་
ཆེས་མཐའ་མའི་འོད་སྣང་ཉམས་སུ་མྱངས།
ལོ་དེའི་ལོན་ཌོན་ཤིན་ཏུ་འཁྱག་པས། ཕི་ལ་ཐིས་སྨྱོ་ཧམ་དང་
བཅས་སྙན་ངག་བྲིས།
1963ལོའི་ཟླ་གཉིས་པའི་ཚེས་བཅུ་གཅིག་ཉིན། དགུན་ཁའི་
ལོན་ཏྲོན་ནི་ཤིན་ཏུ་ལྷིང་འཇགས་ཤིག་ཡིན་ལ། མི་རྣམས་ཀྱིས་སྒོར་
འབུད་པར་གྲ་སྒྲིག་ཙམ་ཡང་མི་བྱེད་པར། ལྕགས་ཐབ་བསྐོར་ནས་
གཉིད་ལ་ཡུར་འདུག
ཉིན་དེར། ཕི་ལ་ཐིས་ཁང་བའི་མེ་ཐབ་སྒོ་མོ་ཕྱེས་ནས་རང་སྲོག་
བཅད།
ལོ་དེར། མོ་རང་ལོ་སོ་གཅིག་རེད། མོ་རང་གི་བུ་མོ་ལོ་ངོ་གསུམ་
ལའང་སོན་མེད་ཁར།བུ་ཆུང་ལོ་ན་གཅིག་ལའང་སོན་མི་འདུག
སེལ་ཝེ་ཕི་ལ་ཐི། 1932ལོར་ཨ་རིར་སྐྱེས། མོ་རང་ལོ་བརྒྱད་ཀྱི་
སྐབས་སུ། མོ་རང་གི་ཡབ་ཆེན་གཅིན་པ་མངར་འགྱུར་ནད་ཀྱིས་ཚེ་
ལས་འདས། མོ་རང་གི་རྗེས་ཀྱི་སྙན་ངག་ནས་ཀྱང་ཡབ་ཆེན་གྱི་འཇར
མན་ཁྲག་རྒྱུད་དང་འཆི་བས་མོ་རང་གི་མི་ཚེ་སྡུག་ལ་གྲངས་མེད་སྦྱར་
པ་མཐོང་ཐུབ།
ལོ་བྱིས་དུས་ཀྱི་ཕི་ལ་ཐི་སྙན་ངག་དང་རི་མོར་ཤིན་ཏུ་སྤྲོ་ཞིང་།
བརྒྱད་ཀྱི་དུས་ནས་བཟུང་སྟེ་སྙན་ངག་སྤེལ་མགོ་བརྩམས།
1950ལོའི་ཟླ་དགུ་བར། ལོ་ན་བཅོ་བརྒྱད་ལ་བུད་པའི་མོ་རང་
སློབ་ཆེན་དུ་ཞུགས་པར་མ་ཟད། སློབ་གྲྭའི་ཚོགས་པ་སོ་སོར་ཡང་
ཞུགས། དུས་དེ་ནས་བཟུང་སྟེ། མོ་རང་གིས་སྨྱོ་ཧམ་དང་བཅས་དགའ་
རོགས་སྒྲིག་མགོ་བརྩམས། ལྷག་ཏུ་མོ་རང་དང་དུས་ཆད་བཏབ་པའི་
སློབ་གྲོགས་སྐྱེས་པ་རྣམས་ཟིན་བྲིས་སུ་ཕབ།
འོན་ཀྱང་། དེ་དང་བསྟུན་མོ་རང་ནི་མཚོ་རླབས་ཀྱིས་དེད་པའི་ཉ་
ལྕིབས་ཕྱི་སྐོགས་ལྟར་ཁེར་རྐྱང་གིས་གཙེས།
མོ་རང་གི་ངོས་ནས། ལོ་ངོ་སོ་གཅིག་ཡུན་གྱི་མི་ཚེ་ཐུང་ཐུང་ལས་
སློབ་ཆེན་གྱི་འཚོ་བ་ནི་སྤྲོ་བས་ཆེས་ཆེར་ཕྱུག་པའི་དུས་སྐབས་ཤིག་
ཏུ་བརྩི་ཆོག སློབ་ཆེན་མཐར་ཕྱིན་རྗེས། མོ་རང་གི་མི་ཚེའི་ལྟ་ཚུལ་
ཡང་སྐྱོ་གར་གྱི་ཕྱོགས་སུ་སྐྱོད་མགོ་བརྩམས། ངས་བལྟས་ན། འདི་ནི་
མོ་རང་ལས་ཀྱིས་སྙན་ངག་པར་བསྐོས་ཚུལ་ཞིག་ཏུ་འདོད། ལས་ཀྱི་
བསྐོས་ཐང་གིས་སྙན་ངག་པ་སྡུག་བསྔལ་གྱི་ངོ་བོར་བསྐྲུན་ཏེ། རང་
ཉིད་ཀྱི་ཚོར་བ་སྐྱེན་པོས་ཀྱང་རྨ་ཁའི་འཇིངས་སུ་བསྙལ་པའོ།།
ལོ་ན་གཞོན་དུས་ནས་བཟུང་སྟེ། མོ་རང་གིས་རང་ལ “མཐོང་
བར་གྱུར་པའི་བྱ་དངོས་ནི་རྟག་པར་བརྗེད་མི་སྲིད” ཅེས་ལབ། “རྟག་
པ” དང “ནོར་འཁྲུལ” སོགས་ནི་མོ་རང་གི་རྒྱུན་སྤྱོད་ཀྱི་ཐ་སྙད་དོ།།
དེ་ལས་གཞན་མོ་རང་ལ་དགའ་སྐྱོ་གསལ་འབྱེད་ཀྱི་གཤིས་ཀ་ཞིག་
ཀྱང་ལྡན་ཏེ།དེས་ནི་ཡུན་གྱིས་མོ་རང་སྡུག་ལ་སྦྱོར་བཞིན་འདུག
འཇིག་རྟེན་གྱི་མཛེས་པའི་མཐར་ཐུག་ནི་གྲིབ་གཟུགས་ཁོ་ནའོ
གཟུགས་འགྱུར་པའི་ཕུང་པོ་ཁྲི་སྟོང་དང་འཆི་བའི་གྲིབ་གཟུགས་སོ
མི་རྣམས་ཀྱི་མིག་རྡོ་ནི་འཛུམ་མདངས་ལྟག་རྒྱབ་ཀྱི་གྲིབ་གཟུགས་སོ
གོ་ལ་རུ་མུག་ནག་གིས་འཁྲིགས་པའི་གྲམ་ཁ་ནི་མཐའ་བྲལ་པའི་གྲིབ་
གཟུགས་སོ
མོ་རང་གི་སྙན་ངག་གིས་གྲིབ་གཟུགས་དང་མུན་པར་བསྟོད་གླུ་
བླངས་ཤིང་། མོ་རང་ནི་མུན་ནག་གཟུང་བར་བྱང་ཆ་ལྡན། གལ་ཏེ།
མུན་པ་ནི་ཆུ་ཆེན་ཞིག་ཡིན་པའི་དབང་དུ་བཏང་ན། མོ་རང་ནི་དེ་ཡི་
འཇིངས་སུ་ནུབ་པར་གྱུར་ཏེ། འོད་སྣང་གི་ཉིན་མོས་མོ་ལ་འཁྱག་སྣང་
སྟེར་བར་བྱེད། དེ་ནི་དཀར་འོད་མཐའ་ཡས་པ་དེ་མཐའ་མེད་པའི་
འཁྱག་སིབ་སིབ་ཀྱི་སྤང་ཆེན་པོ་དང་འདྲའོ།།
1953ལོར། ཕི་ལ་ཐི་ལ་སྙིང་ནད་ཕོག་ཚད་ཚབས་ཆེ་རུ་ཕྱིན་ཏེ།
གཉིད་སྨན་བཏུང་ནས་རང་སྲོག་གཅོད་གྲབས་བྱས། རྗེས་སུ། ཐེངས་
འགར་རང་སྲོག་གཅོད་གྲབས་བྱས་ནའང་། ལེགས་འགྲུབ་མ་བྱུང་། མོ་
རང་ན་རེ། མོ་རང་གིས་འཆི་བའི་ངོ་གདོང་མཐོང་མྱོང་།
དེ་ནི་ཁྱད་མཚར་པའི་ཐག་སྐུད་ཀྱིས་ཁྲིད་ཀྱིན་ཁྲིད་ཀྱིན། ངས་
གོམ་པ་རེ་རེའང་་ཁང་བ་རུ་སྤོས་ཏེ་སོང་བ་དང་འདྲའོ།།
1955ལོར། ལོ་ན་ཉེར་གསུམ་གྱི་ཕི་ལ་ཐི་དབྱིན་ཇིའི་ཀྲན་ཆོར་
སློབ་ཆེན་དུ་ཞུགས།
དེའི་ཕྱི་ལོར། ཀྲན་ཆའོ་སློབ་ཆེན་གྱི་འདུ་འཛོམས་ཤིག་ནས་མོ་
རང་དང་དབྱིན་ཇིའི་སྙན་ངག་པ་ཐྲི་ཏིར•ཞའོ་སིར་གཉིས་འཕྲད་མ་
ཐག་ནས་ཕན་ཚུན་ལ་ཡིད་སེམས་ཤོར། ངོ་ཐུག་སྟེ་ཡུན་རིང་མ་འགོར་
པར། ཕན་ཚུན་ལ་མཆུ་སྦྱོར་བྱས་པ་ན་། གློ་བུར་ཏུ། ཕི་ལ་ཐི་ལ་བཤད་
དཀའ་བའི་ཚོར་བ་རྒྱས་ནས་ཞའོ་སིར་གྱི་འགྲམ་པར་སོ་བཏབ།
མོ་རང་བརྩེ་དུང་གིས་སྦྲིད་སོང་། ཞའོ་སོར་གྱིས་མོ་རང་ལ་ཚེ་
སྲོག་ལས་ཆེས་སྤྲོ་བའི་ཉིན་མོ་དེ་དག་ཕུལ་མྱོང་ནའང་། དེ་ནི་སྐད་
ཅིག་ཙམ་པོ་བ་ལས་ཀྱང་ཐུང་དྲགས་ཨང་།
ཟླ་བཞིའི་རྗེས་ནས། གཉེན་སྒྲིག་བྱས་ནའང་།
ཁོ་དང་མོ་རང་གིས་གཉེན་སྒྲིག་བྱ་མི་འོས།
གཉེན་སྒྲིག་གིས་ཁོ་དང་མོ་རང་གཉིས་ཀ་བརླགས་ཏེ།
བརྩེ་དུང་གི་ཚོར་འདུ་མཐའ་དག་དུས་དེ་ནས་འགགས་སོང་།
མོ་རང་དང་ཞའོ་སིར་སྙན་ངག་པ་ཡེ་ཀྲུ་གཞིས་མྱོང་བའི་འགྲུལ་
ཁང་དུ་བསྡད་དེ། བུ་གཅིག་དང་བུ་མོ་གཅིག་བཙས། བྱིས་པའི་ངུ་སྐད་
དང་བསྒྲུབ་མི་ཚར་པའི་ཁྱིམ་ལས། འཚོ་ཚིས་ཀྱི་དཀའ་སྡུག བཟའ་
འཁོན།གནོང་བ་བཅས་ཀྱིས་མོ་རང་ལ་ཡི་མུག་པའི་ནད་ཕོག
ཞའོ་སོར་གྱི་མིག་སྔུན་ནས། སྔོན་ཆད་རང་ལ་སྨྱོ་ཧམ་དང་བཅས་
དགའ་བའི་བུ་མོ“ཡ་ལན་སྤྲོད་དཀའ་བའི་བུད་མེད” དུ་གྱུར། མོ་
གནོང་བ།ཡུལ་སྐད་དེ།ཕོའམ་མོས་ཕན་ཚུན་ལ་དགའ་རོགས་འཚོལ་དུ་མི་འཇུག་པར་གོ།
རང་ནི་ཁེར་སྡོད་དང་རང་ལྟ་མཆོག་འཛིན། རྩུབ་གཤིས་འཕར་གྲངས་
མང་བ། ཕྱིའི་ཁོར་ཡུག་ལ་འཚབ་འཚུབ་ཀྱིས་འབྲེལ་བ་བཟུང་བའི་
བུད་མེད་ཅིག་ཏུ་གྱུར་སོང་། མོ་རང་གིས་སྔོན་ཆད་ཐེངས་གཉིས་ལ་
ཞའོ་སིར་གྱི་སྙན་ངག་མ་ཡིག་དང་འཕྲིན་ཡིག་མེར་བསྲེགས་པས།
ཁོང་གིས་ཀུ་ཡངས་གཏོང་ཐབས་མེད་པའི་གནས་སུ་གྱར།
1962ལོར། ཞའོ་སོར་གྱི་གྲོགས་པོ་ཞིག་གིས་ཁོ་ཚོར་བསྐོར་
བརྒྱབ། ཁོས་རང་གི་ཆགས་ཉམས་དང་མཛེས་པས་ཕྱུག་པའི་མཛའ་
མོའང་ཁྲིད་འདུག
ལུས་ཧྲིལ་བོར་སྤོས་ཆུ་དང་འཇོ་སྒེག་གིས་ཕྱུག་པའི་མོ་རང་ཁྱིམ་
དུ་འཛུལ་མ་ཐག ཕི་ལ་ཐིའི་ཚོར་བ་སྐྱེན་པོས་ཅི་ཞིག་སྔོན་དཔག་ཐུབ་
སོང་བ་དང་འདྲ།
མོ་རང་གིས་ཕི་ལ་ཐིའི་ཁྱོ་ག་ཕྲོགས་སོང་།
ཕི་ལ་ཐི་དེ་ལ་ཡ་ལན་སྤྲོད་པའི་ནུས་པ་རྦད་དེ་བྲལ་སོང་།
“གཡུལ་འདི་ལས་ང་རང་ཕམ་སོང” ཞེས་སྒྱུ་རྩལ་གྱི་ངོས་ནས་
མཁས་མདོག་བྱེད་པ་ལས་ཁྱོ་ག་ཇི་ལྟར་ཕྱིར་རང་ལ་འཐོབ་ཐབས་ལ་
བསམ་བློ་གཏོང་བཞིན་མི་འདུག
ཕི་ལ་ཐིས་དེ་མ་ཐག་ཏུ་བྱིས་པ་པང་ནས་ཞའོ་སིར་དང་ཁ་ཁར་
གཞིས་སྡོད་བྱས།
ལས་དབང་བཙན་པོས་རྒོལ་བ་ལ་གདོང་ཇི་ལྟར་གཏད་ནའང་།
མགོན་མེད་སྐྱབས་མེད་ཀྱི་མུན་དོང་ནས་མགོ་བོ་སྒུར་བཞིན་སེམས་
ཁམས་མུན་ནག་ལ་རབ་ཏུ་བསྟིམས་པར་གྱུར་པས།མོ་རང་གིས་འཆི་
བ་དྲན་བྱུང་།
ཕི་ལ་ཐིའི་ཕྱག་བྲིས།
མ་ཤི་བའི་ཡར་སྔོན་དུ་མོ་རང་གིས་རང་གི་ཤེས་རབ་འཕྲོ་བརླག་
ཏུ་གཏོང་རྩིས་གཏན་ནས་མི་འདུག་སྟེ། མོ་རང་གིས་སྙན་ངག་བྲི་
དགོས། བརྩེ་བའི་སྨྱོ་འབོག་དང་རྨི་ལམ་གྱི་གས་ཆག་བྲི་དགོས། མོ་
རང་གིས་མྱངས་པའི་སྡུག་བསྔལ་མཐའ་དག་བྲི་དགོས། ཚེ་སྲོག་ནི་ཇི་
འདྲའི་ཉམ་ང་ཉག་ཕྲ་དང་སྡུག་བསྔལ་ནི་སྨྲ་བསམ་བརྗོད་འདས་ཤིག་
ཡིན་པ་བྲི་དགོས། ཕི་ལ་ཐི་ལ་བསམ་བློའི་ཤེས་རབ་ཀྱིས་ཇི་ལྟར་ཕྱུག་
ནའང་། མོ་རང་གིས་ཁེར་རྐྱང་དང་ཁེར་ཧྲེང་། དབུལ་ཕོངས་བཅས་
ཀྱིས་རང་ཉིད་བརྗེད་པར་བྱས་ཏེ་གསར་རྩོམ་བྱས། ཟླ་གཉིས་ཀྱི་ཡུན་
ལ༑ མོ་རང་གིས་ཞེ་སྡང་དང་ཡི་ཆད། དགའ་བ། ཞེ་འཁོན་སོགས་
དང་འབྲེལ་པའི་སྙན་ངག་བཞི་བཅུ་ལྷག་བྲིས། དཔེར་ན། སྦྲང་
རྩིའི་ཚོགས་འདུ》 དང《ཁབ་གཙག》 《ཨ་ཕ》 《བུད་མེད་ལཱར་
སར་ལའོ》 《ཨའེ་ལའར》 《འཆི་བ་དང་ཚེ་རོགས》 ལྟ་བུའོ།།
སྙན་ངག་དེ་དག་ནི་མོ་རང་ཚེ་འཕོས་རྗེས། སྙན་གྲགས་རྒྱས་པ་རེད།
1982ལོར། 《ཨའེ་ལའར》 ལ་ཨ་རིའི་སྙན་ངག་ལས་ཆེས་མཐོའི
གཟི་བརྗིད་དེ། ཕོར་ལའེ་ཚའེ་ཡི་སྙན་ངག་བྱ་དགའ་ཐོབ།
1963ལོའི་ཟླ་གཉིས་པའི་ཚེས་བཅུ་གཅིག་ཉིན་ཏེ། ཤིན་ཏུ་
འཁྱགས་ཤིང་ཁུ་སིམ་སིམ་གྱི་ཞོགས་པ་ཞིག་ལ།ཕི་ལ་ཐི་དལ་མོར་ཡར་
ལངས་ནས་གཉིད་དུ་ཡུར་བའི་བུ་ཕྲུག་ལ་འོ་ཞིག་བྱས་རྗེས། ཉལས་ཁྲིའི་
གམ་དུ་གོར་སོབ་དང་འོ་མ་བཞག་ནས་སྒོ་མོ་བརྒྱབ་སོང་།མོ་རང་གིས་
ལག་རས་རློན་པས་བྱིས་པའི་སྒོ་མོ་ཤིན་ཏུ་དམ་པོར་བརྒྱབ་སྟེ། གསོལ་
ཁང་གི་མེ་ཐབ་སྒོ་མོ་ཕྱེས་ཤིང་། རང་གི་མགོ་བོ་མེ་ཐབ་ཀྱི་འོག་ཏུ་
བརྫངས་འདུག
ལོ་དྲུག་འདས་རྗེས་ཏེ། 1969ལོའི་ཟླ་གསུམ་པའི་ཚེས་ཉེར་ལྔ་
ཉིན། མོ་རང་གི་ལག་ནས་ཁྱོ་ག་འཕྲོག་པའི་བུད་མེད་ཨའེ་ཤའེ་ཡཱ་དང་
ཞའོ་སིར་གཉིས་ལ་ལོ་གཉིས་ཅན་གྱི་བུ་མོ་ཞིག་ཡོད་པ་བསད་རྗེས།
མོ་རང་གིས་ཀྱང་ཕི་ལ་ཐིའི་བྱེད་ཐབས་ལྟར་རང་མཉེས་བྱས།
ཞའོ་སིར1998ལོ་བར་དུ་གསོན་ཞིང་། ཁོང་ལ་དབྱིན་ཇིའི་གཟི་
བརྗིད་སྙན་ངག་པའི་མཚན་སྙན་ཐོབ། འོན་ཀྱང་། ཁོང་གིས་ཐེངས་
དེའི་གཉེན་སྒྲིག་ལ་བློ་མ་དཀར་པས། ཚེ་གང་བོར་བརྙས་དམོད་ཀྱི་
མིང་ངན་ཁུར་དགོས་བྱུང་།
2009ལོའི་ཟླ་གསུམ་པའི་ཚེས་བཅུ་དྲུག་ཉིན། ཕི་ལ་ཐིའི་བུ་སྟེ།
ལོ་ཞེ་བདུན་ལ་ཐོན་པའི་ཉིར་ཀོའུ་ལཱ་སི་ཡང་དཔྱངས་སོང་སྐད།

ཨང་སན་སུའུ་ཅི།

(Aung SanSuuKyi༡༩༤༥Ñ)
ཨང་སན་སུའུ་ཅི།
ཨང་སན་སུའུ་ཅི།(AungSan Suu Kyi 1945 - )
མོ་རང་དམངས་གཙོ་ཞི་བ་ཡིས་སྣེ་ཁྲིད་པའི་ཏེན་མེན་གྱི་ཆབ་སྲིད་མཁན་ཞིག་
ཡིན་ལ། མོ་རང་ནི་རིགས་ཀྱི་རང་དབང་དང་ཞི་བདེའི་ཆེད་དུ་སྒེར་བའི་མི་ཚེ་
དང་འཚོ་བ་ཕུལ་མྱོང་བའི་བུད་མེད་མཛངས་མ་ཞིག་ཀྱང་རེད། འབར་མས་
མོ་རང་མི་ལོ་ཉི་ཤུ་ལྷག་ལ་བཟང་བཙོན་བྱས། 1991ལོར། ནོ་བྷེལ་ཞི་བདེའི་བྱ་
དགའ་ཐོབ།
2009ལོའི་ཟླ6པའི་ཚེས19ཉིན། ནོ་ཝེར་ཞི་བདེའི་བྱ་དགའ་
ཐོབ་མཁན་ཏེ། རང་ལོར་རེ་བཞིར་བུད་པའི་ཨང་སན་སུའུ་ཅི་བཟང་
བཙོན་བྱས་ནས་ལོ་གཅིག་འགོར་ལ་ཉེ་བའི་དུས་སུ། ཐོག་དང་པོར་
ཕྱི་ལ་འགྲོ་ཆོག་པའི་ཆོག་མཆན་ཐོབ། དབྱང་ཀང་མགྲོན་མཁར་
ཞིག་གི་ཕྱི་རོལ་ནས། གསར་འགོད་པ་ཞིག་གིས་སྐད་གསེང་མཐོན་
པོ་དང་བཅས་ཏེ། “ཨང་སན་སུའུ་ཅི་ལགས། ཉིད་ཅུང་ཙམ་དགོད་
དང” ཞེས་ངག་ལས་ཤོར།
མོ་རང་གིས་གོམས་སྟབས་ཅུང་ལྷོད་དུ་འཇུག་ཞོར་ཁ་ཕྱིར་
འཁོར་ཏེ། “ང་ཡི་འཛུམ་མདངས་སྔར་ལྟར་མཛེས་སམ” ཞེས་དྲིས།
ཨང་སན་སུའུ་ཅི་ནི1945 ལོའི་ཟླ6པའི་ཚེས19ཉིན། འབར་
མའི་སྲིད་འཛིན་ལྟེ་གནས་དབྱང་ཀང་དུ་འཁྲུངས།མོ་རང་ནི་མི་རིགས་
ཀྱི་གཙོ་འཛིན་ནམ་དམག་དཔོན་ཝོད་སྲད་དང་གཞུང་ཚབ་པ་ཏའོ་
ཞིར་རྗའེ་ཡི་བུ་མོ་ཡིན།
མོ་རང་ལོ་གཉིས་ལ་སོན་པའི་སྐབས་སུ། ཡབ་ཆེན་ནམ་དམག་
སྤྱི་ཝོད་སྲད་ལྐོག་གསོད་ཐེབས་སོང༌།
1960ལོར། རང་ལོ་བཅོ་ལྔར་སོན་པའི་ཨང་སན་སུའུ་ཅི་གཞུང་
ཚབ་པའི་ལས་འགན་བཞེས་པའི་མ་ཡུམ་དང་མཉམ་དུ་རྒྱ་གར་ལ་
ཕྱིན། མོ་རང་རྒྱ་གར་ལ་བཞུགས་པའི་སྐབས་སུ། གན་དྷིའི་ཆབ་སྲིད་
བསམ་བློ་དང་མཚན་ཉིད་རིག་པའི་བསམ་བློའི་བག་ཆགས་ཟབ་མོ་
ཐེབས་མྱོང་།
མོ་རང་གིས་འཇན་མན་གྱི་བུད་མེད་སློབ་གླིང་ཞིག་ནས་སློབ་
གཉེར་ཡང་བྱས།
1963ལོར། ཨང་སན་སུའུ་ཅི་དབྱིན་ཇིའི་ཉིའུ་རྗའེ་སློབ་ཆེན་དུ་
ཞུགས་ཏེ། མཚན་ཉིད་རིག་པ་དང་ཆབ་སྲིད་རིག་པ། དཔལ་འབྱོར་
རིག་པ་བཅས་ལ་སློབ་སྦྱོང་བྱས། མོ་རང་མཐར་ཕྱིན་རྗེས། མུ་མཐུད་
དུ་དེ་ག་ནས་ལས་འགན་བཞེས་ཀྱང་། གཞུག་ནས་ཡང་བསྐྱར་མཉམ་
འབྲེལ་རྒྱལ་ཚོགས་དང་པའོ་ཏན་གྱི་ཕྱི་འབྲེལ་ལས་ཁུངས་སོགས་
ནས་ལས་འགན་བཞེས། མོ་རང་གིས་མེན་ཏེན་ལས་གཞན་པའི་རྒྱལ་
ཁབ་དག་ནས་མི་ལོ་ཉེར་བརྒྱད་ལ་འཚོ་བ་བསྐྱལ།
1972ལོར། ཨང་སན་སུའུ་ཅི་དང་དབྱིན་ཇིའི་བོད་ཀྱི་རིག་
གནས་ཞིབ་འཇུག་པའམ་ཉིའུ་རྗའེ་སློབ་ཆེན་གྱི་སློབ་དཔོན་ཆེན་མོ་
མའེ་ཁའོ•·ཨཱ་ལའེ་སིར་གཉིས་ཀྱིས་གཉེན་བསྒྲིགས།
སྤྱིར་ན། མོ་རང་གིས་ཉིའུ་རྗའེ་སློབ་ཆེན་ནས་དཔེ་ཀློག་དང་རྣོ་
སྦྲེང་དཀྲོལ་བ། ཁྱོ་ག་དང་མཉམ་དུ་བུ་ལ་སློབ་གསོ་གཏོང་ཞོར་བབ་
ཆགས་ཀྱི་མི་ཚེ་སྐྱེལ་པའི་མཐུན་རྐྱེན་ལྡན་ནའང་། གནས་བབ་ཀྱིས་
མོ་རང་མཐའ་ཁ་གཞན་ཞིག་ལ་དེད་སོང་།
1988ལོའི་ཟླ་གསུམ་པར། ཨང་སན་སུའུ་ཅི་ལགས་ཀྱིས་བྲེལ་
བྲེལ་འཚུབ་འཚུབ་སྒོས་ཁྱོ་ག་དང་བུ་ཕྲུག་གཉིས་ལ་གྱེས་བརྡ་བཏང་
སྟེ། དབྱང་ཀང་དུ་གྲིབ་ནད་ཕོག་པའི་མ་ཡུམ་ལགས་བདག་སྐྱོང་བྱེད་
པར་ཆས།
ཨང་སན་སུའུ་ཅི་ཕྱིར་རྒྱལ་ཁབ་ཏུ་ལོག་པའི་བར་དུ། མེན་ཏེན་
མི་དམངས་ཀྱིས་དམག་སྲིད་དབང་ཤུགས་ལ་རྒོལ་པའི་རྔམ་སྟོན་ཁྲོམ་
སྐོར་བྱས་ཏེ། དམག་སྡེ་དང་ཉེན་རྟོག་པས་གཉའ་གནོན་དྲག་པོ་ཐེབས།
ཉེས་མེད་མི་དམངས་ཉིས་བརྒྱ་ལྷག་དཀའ་སྡུག་གི་གནས་སུ་སྦྱར་པར་
བརྟེན་རྒྱལ་ཡོངས་སུ་འཇིགས་སྐུལ་རྣམ་པས་ཁེངས་འདུག དུས་དེར།
གནས་བབ་ལེགས་སྒྱུར་དུ་འོས་པར་འདོད་མཁན་གྱི་ཤེས་ཡོན་པ་དང་
དྲག་གནོན་མཚམས་འཇོག་པར་རེ་བའི་མཐོ་རིམ་དམག་དཔོན་གྱིས་
ཨང་སན་སུའུ་ཅི་ལགས་གདན་དྲངས་ཏེ།མོ་རང་དམངས་གཙོའི་ལས་
འགུལ་གྱི་སྣེ་ཁྲིད་པར་བསྐོས།
1988ལོའི་ཟླ8པའི་ཚེས26ཉིན། མི་དམངས་ཁྲི་ཚོ་བརྒྱ་ལ་ཉེ་བ་
ཞིག་དབྱང་ཀང་རའེ་རྡིར་ཀོར་གྱི་གསེར་གྱི་མཆོད་རྟེན་གྱི་ཕྱིའི་ནུབ་
སྒོ་རུ་འདུས་བྱུང་། ཨང་སན་སུའུ་ཅི་ལགས་ཀྱིས་སྨད་གཡོགས་དཀར་
པོ་ཞིག་གྱོན་ཞིང་། ཞལ་མི་དམངས་ཁྲི་ཚོ་བརྒྱ་ཕྲག་ལ་ཕྱོགས་ནས་
གཏམ་བཤད་བྱས། མོ་རང་གི་སྙན་འཇེབས་ཀྱི་སྐད་ངག་དང་དྭངས་
གཙང་ལས་ཀྱང་མི་རྣམས་ལ་ཧང་སངས་སུ་བཅུག་པ་ནི། མོ་རང་གི
ལྷོད་ཀྱང་ནར་སོན་པའི་བྱད་གཟུགས་དང་བསམ་བློའོ།
དུས་དེ་ནས་བཟུང་། ཨང་སན་སུའུ་ཅི་ལགས་ནི་ཉིའུ་རྗའེ་སློབ་
ཆེན་གྱི་དཔེ་མཛོད་ཁང་ནས་མགོ་བོ་སྒུར་ཏེ་དཔེ་ཀློག་ལ་འཇུག་པའི་
བུད་མེད་དང་། དབྱིན་ལོད་མེ་ཏོག་ལྡུམ་ར་རུ་ཁྱིམ་ལས་ལ་བརྩོན་པའི་
ཁྱིམ་བདག་མ་ཡང་གཏན་ནས་ཡིན་མ་སོང་། མོ་རང་ནི་མི་རིགས་ཀྱི་
རེ་བ་དང་མི་དམངས་ཀྱིས་རྩོད་ལེན་བྱེད་བཞིན་པའི་རང་དབང་གི་སྣེ་
ཁྲིད་པ་རུ་གྱུར་སོང་།
“ངས་ནི། མེས་རྒྱལ་ལ་འབྱུང་གིན་པའི་གནས་ཚུལ་མཐའ་དག་
ཞ་ར་ལྟར་མི་མཐོང་བར་བགྱི་མི་ཐུབ་བོ” ཞེས་པའམ་མོ་རང་གིས་
ཉིན་འགའི་སྔོན་ལ་གཏམ་བཤད་པས་ལན་ནམ། སྲིད་གཞུང་གིས་
མོ་རང་འབུར་འཇོམས་བྱེད་ཐབས་སུ་རྫུན་སྣ་ཚོགས་སྒྲིག་བཟོ་བྱེད་
བཞིན་མོ་རང་གི་སྐད་ཆ་ལོག་སྒྱུར་གྱིས་དཀྲོག་གཏམ་བཟོ་ཡི་ཡོད་
ནའང་། མོ་རང་གིས་སྔར་ལྟར་འཇིགས་པ་མེད་པའི་སྒོ་ནས་རང་གི་
སྐད་ཆ་རྒྱུན་སྐྱོང་བཞིན་ལམ་ལ་ཆས་པས། ཕྱི་ཚུལ་རིད་ལ་འཁོས་
ཞན་པའི་མོ་རང་དམག་དང་སྲིད་གཞུང་གི་མགོ་བོ་ཆེས་གཟེར་པར་
བྱེད་པའི་མི་སྣ་རུ་གྱུར་སོང་།
མོ་རང་གི་འདྲ་པར་གང་ལ་བལྟས་ཀྱང་། ཟུར་ངོས་ཤིག་ནས་མོ་
རང་ནི་བློ་བརྟན་འགྱུར་མེད་ཅིག་དང་། ཟུར་ངོས་གཞན་ཞིག་ནས་
མོ་རང་ནི་མཛེས་མའི་རྩེ་གྲ་ཞིག་རེད། སྔོན་ཆད། མོ་རང་གིས་གསར་
འགོད་པ་ཞིག་ལ། “ང་རང་ཆབ་སྲིད་ལ་སྤྲོ་བ་ལར་ནས་མེད་ལ། ངའི་
རྨི་ལམ་ནི་རྩོམ་པོ་པོའམ་སློབ་གཉེར་བ་ཞིག་བྱ་རྒྱུའོ།། ཡིན་ནའང་། ང་
རང་དེར་ཞུགས་ཟིན་པས། ལམ་ལ་ཞུགས་མ་ཐག་ནས་ཕྱི་བཤོལ་གྱིས་
ཡོད་ཚད་བརླག་མི་འོས་སོ” ཞེས་བཤད།
ཨང་སན་སུའུ་ཅི་ལགས་ནི་ཤེས་འཇོན་གྱིས་ཕྱུག་པའི་ཤེས་ཡོན་
ཅན་ཞིག་ཡིན་པས། དྲག་གནོན་ལ་བརྟེན་ནས་རྒྱལ་ནང་གི་ཉེན་
ཚབས་ཐག་བཅད་པ་ནི་ཐག་གཅོད་ཐབས་སྡུག་ཐུག་ཅིག་ཏུ་ལྟ་ཡི་
འདུག་སྟེ། “མི་ལ་ལ་ཞིག་ལ་གདམ་གསེས་ཀྱི་ལམ་ཁ་མེད་པར་གྱུར་
ཏེ༑ བཅོས་སྒྱུར་གཏོང་བཞིན་ཡོད་ནའང་། ངས་བརྗོད་བཞིན་པའི་
བཅོས་སྒྱུར་ནི་རྒྱུས་ལོན་དང་བརྩེ་བ། བདེན་ལུགས། ཤ་ཚ་བ་བཅས་
ཀྱི་ནང་གནས་ཀྱི་ལེགས་སྒྱུར་ལ་བྱའོ” ཞེས་གདམས། སྲིད་ཀྱི་ལམ་
ཁར་ཞུགས་མ་ཐག་པའི་མོ་རང་ལ་མཚོན་ན། སྨྱན་སྦྱོར་གྱིས་མོ་རང་
ལ་བཞག་པའི་བག་ཆགས་ཟབ་མོ་ནི་དོན་ཅི་ཞིག་ཐག་གཅོད་ནའང་།
ཡོད་ཚད་རང་རྟོན་དང་ཁེངས་སྐྱུང་བརྩི་འཇོག་གིས་བསྒྲབ་འོས་པའོ།།
དཔེར་ན། མོ་རང་གི་གཞིས་ཁང་དམག་གིས་བསྐོར་ཏེ་མོ་རང་འཇུ་
བཟུང་བགྱིད་པའི་སྐབས་སུ། མོ་རང་གིས་དྲག་སྤྱོད་ཅི་ཡང་བཀོལ་མི་
དགོས་པ་རྒྱུན་འཁྱོང་བྱས། ལྷག་ཏུ་རང་སྲུང་གི་དུས་སུའ ང་དྲག་སྤྱོད་
ཅི་ཡང་བཀོལ་མི་འོས་ཚུལ་གདམས།
1989 ལོའི་ཟླ7པའི་ཚེས20ཉིན། དམག་དང་སྲིད་གཞུང་གིས་
ཨང་སན་སུའུ་ཅི་ལགས་ལ་ངན་སྐུལ་ཟིང་སློང་གི་ཉེས་མིང་བསྙད་
དེ་བཟང་བཙོན་ལག་ལེན་དུ་བསྟར་པ་ན། མོ་རང་གིས་ཀྱང་གཞུང་
གི “རྒྱལ་ཁོངས་ནས་རྒྱང་ཕུད་བཏང་སྟེ་རང་དབང་ཉི་འཚེ་བ་ལོངས
སུ་སྤྱོད་ཆོག” ཅེས་པའི་ཐག་བཅད་དང་ལེན་བྱས་མ་སོང་།
ཉིན་དེ་ནས་བཟུང་། མོ་རང་དམག་གི་ཉེན་རྟོག་པས་བཟང་བཙོན་
བཀག་བསྐྱིལ་བྱས་ཏེ། 2010ལོར་སླེབས་པ་ན། གཟོད་བཟང་བཙོན་
ནས་གློད་གྲོལ་བཏང་།
1991ལོར། ཨང་སན་སུའུ་ཅི་ལགས་ལ་ནོ་བྷེལ་ཞི་བདེའི་བྱ་
དགའ་ཐོབ་ནའང་། མོ་རང་དངོས་སུ་ནཱ་ཝེར་ལ་བྱ་དགའ་ལེན་དུ་འགྲོ་
ག་ལ་ཐུབ་ཨང་། ཏག་ཏག་སྐབས་དེར། མོ་རང་གི་བུས་མོ་རང་གི་ཚབ་
ཏུ་གཏམ་བཤད།
འབར་མས་དམངས་གཙོ་དོན་གཉེར་བྱེད་དོན།རྒྱལ་དམངས་
ནི་འཛམ་གླིང་ཁྱིམ་གཞི་ཆེན་པོའི་རང་དབང་དང་འདྲ་མཉམ་གྱི་
སྤྱི་དམངས་ཤིག་ཡིན་པས། ང་ཚོས་ཡང་དག་ཅིང་དོན་སྙིང་གིས་
ཕྱུག་པའི་འཚོ་བ་ཞིག་རོལ་བར་རྩོད་ལེན་བྱས་པ་ཙམ་ཡིན། དེ་
ནི་རྟག་པར་ཕུགས་བརྟོལ་མི་ཐུབ་པའི་མིའི་རིགས་ཀྱི་བསམ་
བློའི་གྲུབ་ཆ་ཞིག་དང༌། མིའི་སྙིང་སྟོབས་ནི་དེའི་རང་ངོས་ཀྱི་ནོར་
འཁྲུལ་ཕྲན་ཚེགས་ལས་བརྒལ་ཐུབ་པ་བདེན་དཔང་བགྱིས་པའོ།།
མོ་རང་གིས་ནོ་ཝེར་ཞི་བདེའི་བྱ་དགའ་ཨ་སྒོར་ཁྲི130དེ།
འབར་མའི་མི་དམངས་ཀྱི་བདེ་ཐང་དང་སློབ་གསོའི་ལས་གཞི་འཕེལ་
རྒྱས་ལ་བཏང་སོང་།
1989ལོའི་ཟླ་བདུན་པར། ཐོག་དང་པོར་བཟང་བཙོན་བྱས་ཏེ་
མི་ལོ་ཉི་ཤུ་འགོར་བའི་རིང་སྟེ། ཨང་སན་སུའུ་ཅི་ལགས་ཀྱི་མི་ལོ་བཅུ་
བཞི་ནི་བཙོན་ཁང་དུ་བཀག་བསྐྱིལ་དང་གཞིས་ཁང་དུ་བཟང་བཙོན་
བྱས་ནས་འདས་སོང་བ་རེད།
2007ལོའི་ཟླ5བའི་ཚེས27ཉིན་ལ། མོ་རང་གི་བཟང་བཙོན་གྱི་
ཉིན་གྲངས་ཁ་གང་བ་ཡིན་ལ། གནས་ལུགས་ལྟར་ན། མོ་རང་ཁྱིམ་
ལས་སྒོར་བུད་ནས་དམངས་དང་འབྲེལ་འདྲིས་བགྱི་ཆོག་ནའང་། ཉིན་
གཉིས་ཀྱི་སྔོན་ལ་འབར་མའི་དམག་གི་སྲིད་གཞུང་མོ་རང་གི་གཞིས་
ཁང་དུ་འཛུལ་ཏེ། མོ་རང་གི་བཟང་བཙོན་གྱི་དུས་ཡུན་ཇེ་རིང་དུ་
བཏང་བའི་བརྡ་སྦྱོར་སྤེལ།
1995ལོའི་ཟླ7པར། ཨང་སན་སུའུ་ཅི་ལགས་གཞུང་གིས་གློད་
གྲོལ་བཏང་སྟེ། གནས་སྐབས་སུ་འབར་མ་དང་ཁ་བྲལ་ནས་དབྱིན་
ཇིར་ཁྱིམ་མིར་བསྐོར་བྱེད་པར་བདའ་ནའང་། མོ་རང་གི་སེམས་སུ་མོ་
རང་འབར་མ་དང་བྲལ་རྗེས། གཏན་དུ་ཕྱིར་ལོག་མི་ཐུབ་པ་ཡིད་ལ་
གསལ་བོར་ངེས་འདུག
མཇུག་མཐར། མོ་རང་གིས་ཁྱོ་ག་དང་ངོ་ཐུག་པའི་བསྐལ་བ་མེད་
པར་གྱུར་ནའང་། འབར་མ་དང་ཁ་མི་བྲལ་པ་སེམས་ཐག་བཅད།
མོ་རང་གི་ཁྱོ་ག་ཨཱ་ལེར་སིར་གྱིས་མོ་རང་དང་མཉམ་དུ་གཉེན་
རྟགས་བརྒྱབ་པའི་དུས་ཏེ། དུས་རབས་ཉི་ཤུ་བའི་ལོ་རབས་བདུན་ཅུ་
བ་ནས་མོ་རང་རང་ཉིད་ཁོ་ན་ལ་མི་དབང་བ་ཤེས་ལ། ཁོའི་མི་སྔུན་གྱི་
ལང་ཚོར་འཇོ་སྒེག་གིས་ཕྱུག་པའི་མོ་རང་འབར་མ་ལ་ངེས་པར་མཁོ་
བའི་ཚེ། མོ་རང་གིས་ཐེ་ཚོམ་ཅི་ཡང་མེད་པར་རང་ཉིད་ཀྱི་ཡོད་ཚད་
བློས་གཏོང་བའང་ཤེས། ནམ་ཉི་མ་ཞིག་ལ། གནས་བབ་ཀྱིས་ཁོ་ཚོའི་
ཁྱིམ་ཚང་དང་རྒྱལ་ཁབ་བར་ལ་གདམ་གསེས་ཤིག་བཀོད་སྒྲིག་བྱ་
བའང་ལྷག་ཏུ་ཤེས་འདུག
ཨང་སན་སུའུ་ཅི་ལགས་བཟང་བཙོན་བྱས་རྗེས། ཨཱ་ལེར་
སིར་འབར་མ་ལ་ཐེངས་མང་པོར་ཆུང་མར་བསྐོར་བྱེད་དུ་ཡོང་
ནའང་། དམག་དང་སྲིད་གཞུང་གིས་ཆོག་མཆན་མ་བཀོད། ཐེངས་
མང་པོའི་ཉམས་མྱོང་ངམ་རྩོད་ལེན་ལ་བརྟེན་ནས་ཁོང་གཉིས་ཐེངས་
ལྔ་ལ་ངོ་ཐུག་པའི་བསྐལ་བ་ལྡན་ནའང་། དེ་ནི་སྐད་ཅིག་མ་ལས་ཀྱང་
ཐུང་ངོ༌།།
ཁོ་དང་མོ་རང་གཉིས་ཀྱི་ཆེས་མཐའ་མའི་ཐུག་འཕྲད་
ནི1995ལོ་སྟེ། དེའི་རྗེས་ནས། ཁོ་རང་འབར་མར་འགྲོ་བའི་ཆོག་
མཆན་མ་འཐོབ།
1999ལོར། ལོན་ཌོན་དུ་གཞིས་པའི་ཨཱ་ལེར་སིར་ལ་འབྲས་སྐྲན་
ནད་ཕོག་པས། འབར་མར་བཙོན་འཇུག་བྱས་པའི་ཨང་སན་སུའུ་
ཅི་ལགས་ཀྱིས་ནུབ་མོ་རེ་རེར་ཁོ་ལ་ཁ་པར་ལས་ཁ་བརྡ་བྱེད་བཞིན་
ཡོད། དམག་དང་སྲིད་གཞུང་གིས་དོན་དེ་ཤེས་མ་ཐག་ཏུ་མོ་རང་གི་ཁ་
པར་སྒོ་མོ་གཏན་སོང་། རྗེས་སུ། མོ་རང་གིས་རང་ལ་རོགས་རམ་བྱེད་
པའི་ཕྱི་འབྲེལ་བ་ཞིག་བརྒྱུད་མུ་རུ་ཁྱོ་ག་དང་ཁ་བརྡ་བྱས་པ་སླར་ཡང་
དམག་དང་སྲིད་གཞུང་གིས་ཤེས་སོང་། ཐེངས་ཤིག་ལ། ཁོ་དང་ཁྱོ་གས་
ཕན་ཚུན་ལ“Hello”ཞེས་བཤད་མ་ཐག་ཏུ་ཁ་པར་སྐུད་ལམ་གཞན་
གྱིས་བཅད་སོང་། ཉིན་དེར། ཨང་སན་སུའུ་ཅི་ལགས་ཀྱིས་རང་དབང་
མེད་པར་མིག་ཆུ་ཤོར་སོང་། དེ་ནི1998 ལོའི་རྗེས་ཀྱི་མོ་རང་ངུ་ཐེངས་
དང་པོར་ཆགས་འདུག
མཚམས་ལན་རེར། ང་རང་ཤིན་ཏུ་སྐྲག་སྟེ། འུ་གཉིས་ཀ་བདེ་སྐྱིད་
ཆེས་ཆེར་ལྡན་པའི་སྐབས་སུ། གམ་གྱི་ཁོར་ཡུག་གིས་རྒྱལ་ཁབ་སྔོན་
ཐོན་ལ་བསམ་གཞིག་གཏོང་བ་སོགས་ཀྱིས་ཁ་ཁར་གཏང་ངེས་སྙམ།
འོན་ཀྱང་། སྐྱོ་སྣང་དེ་དག་ལ་གླེང་རིན་ཅི་ཡང་མི་འདུག་སྟེ། གཙོ་བོ་འུ་
གཉིས་ཀས་ཞེ་གཏིང་ནས་ཕན་ཚུན་ལ་བློ་དཀར་ན། བརྩེ་བ་དང་སྙིང་
རྗེ་ནི་ཡོད་ཚད་ལས་རྒྱལ་བར་ང་ལ་ཡིད་ཆེས་བརྟན་པོ་ཡོད།
འཕྲིན་ཡིག་འདི་ནི་མོ་རང་གིས་ཁོར་གཉེན་སྒྲིག་གི་སྔོན་ལ་བྲིས་པའི་བརྩེ་
འཕྲིན་བརྒྱ་དང་གྱ་བདུན་གྲས་ཀྱི་གཅིག་རེད།
1999 ལོའི་ཟླ3པའི་ཚེས27ཉིན། ཨཱ་ལེར་སིར་དབྱིན་ཇི་ནས་
འདས་སོང་། ཁོས་སྔོན་ཆད་འབར་མའི་སྲིད་གཞུང་ལ་རང་གི་ཚེ་སྲོག་
མཇུག་བསྡུ་ལ་ཉེ་བའི་སྐབས་འདིར་ཆུང་མར་ངོ་ཐེངས་ཤིག་འཕྲད་པར་
རེ་བ་ཇི་ལྟར་ཞུས་ནའང་། ཁོ་ཚོས་གདུག་རྩུབ་དང་བཅས་དང་ལེན་
བྱས་མ་སོང་། ཁོ་རང་དེ་ལྟར་ཁེར་ཧྲེང་ཧྲེང་ཚེ་འཕོས་ནའང་། ཁོང་གིས་
ཆུང་མས་བསྒྲུབས་པ་མཐའ་དག་ལ་རྒྱུས་ལོན་ཐུབ་པར་མ་ཟད། ཡི་
རང་ཡང་བྱེད་ཀྱིན་འདུག དཔེར་ན། “ང་ནི་གཏན་དུ་ཁྱོད་དང་ཁྱོད་ཀྱི་
མེས་རྒྱལ་གྱི་ཁ་གཏད་ནས་ལངས་མི་སྲིད” ཅེས་པའི་བརྩེ་བའི་སྐད་
ཆ་ནི་ཨང་སན་སུའུ་ཅི་ལགས་ཀྱི་སྐྲ་ལོའི་གསེབ་ཀྱི་མེ་ཏོག་དཀར་པོ་
ཞིག་དང་འདྲ་བར། ཨང་སན་སུའུ་ཅི་ཁོ་ན་ལ་བློ་དཀར་འདུག
ཨང་སན་སུའུ་ཅི་ལགས་ཀྱིས་ཁྱོ་ག་སྐུ་འདས་པའི་གཏམ་ངན་
ཐོས་རྗེས།མོ་རང་སྐྱོ་སྡུག་དང་རེ་ཆད་ཀྱིས་རབ་ཏུ་མནར་སོང་།དམག་
སྲིད་དབང་ཆས་གོ་སྐབས་དེ་དམ་འཛིན་བྱས་ནས་མོ་རང་ལ་དབྱིན་
ཇིར་བུ་གཉིས་ལ་བསྐོར་རྒྱག་ཏུ་འགྲོ་རྒྱུར་སྐུལ་འདེད་མང་དུ་བཏང་།
འོན་ཀྱང་། མོ་རང་གིས་སྔར་ལྟར་རང་ཉིད་བྱེས་སུ་གྱེས་ཚེ། ཕྱིར་ལྡོག་
མི་ཐུབ་པ་ཤེས་པས། ཡང་བསྐྱར་བྱེས་སུ་མ་ཕེབས། མོ་རང་གིས་ཉིན་
ཐོ་རུ། “ངའི་ཁྱིམ་ཚང་སོ་སོར་ཕྲལ་པ་ནི། བདག་གིས་འབར་མ་རང་
དབང་དུ་འགྱུར་བར་བློས་གཏོང་བའི་སྙིང་བོ་ཁོ་ནའོ།།” ཞེས་བྲིས
འདུག
ཨང་སན་སུའུ་ཅི་ཀྱི་ལག་རོགས་པའི་ཕྱིར་དྲན་ཟིན་ཐོར། མོ་
རང་གི་སེམས་ཁམས་རྙོག་འཛིང་གིས་མནར་པའི་སྐབས་སུ། དུས་
ནམ་ཡིན་ནའང་མོ་རང་གིས་ཆུ་ཚོད་སྙོམས་སྒྲིག་ཚུལ་གྱིས་རྣོ་སྦྲེང་དུ་
མོར་ཊ་ཐུ་དང་པཱར་ཧར་གྱི་གདངས་འགྲོས་དཀྲོལ་ནས་ལྷིང་འཇགས་
དང་རང་གཅུན་བསྐྱར་སོས་ལ་འབད་ངེས” ཞེས་བྲིས་འདུག
མོ་རང་བཟང་བཙོན་གྱི་སྐབས་སུ། མོ་རང་གི་འཚོ་བ་ལྷག་ཏུ་
གཅུན་སྡོམ་གྱིས་བཟུང་འདུག དཔེར་ན། རྒྱུན་དུ་སྙན་ངག་དང་ལྷུག་
རྩོམ་ཀློག་པ། ཧྥ་རན་སིའི་སྐད་ཡིག་དང་ཉི་ཧོང་གི་སྐད་ཡིག་སློབ་པ།
གཅིག་པུར་མཚན་མོར་རྣོ་སྦྲེང་དཀྲོལ་བ་བཅས་ཀྱི་ལས་ལ་འཇུག་
གིན་ཡོད། འོན་ཀྱང་། མོ་རང་གི་རྣོ་སྦྲེང་ལ་ཆག་སྐྱོན་ཤོར་རྗེས། ཞིག་
གསོ་བྱེད་ཐབས་ལ་ཇི་ལྟར་འབད་ཀྱང་བཀག་རྒྱ་རབ་དང་རིམ་པས་
ལེགས་འགྲུབ་བྱུང་མ་སོང་།
དེ་ལྟར། ལོ་རེ་རེ་འགོར་པ་ན། རྒྱུན་དུ་སྐྲ་གསེབ་ཏུ་བ་སྤུའི་མེ་ཏོག་
བཙུགས་པའི་ཨང་སན་སུའུ་ཅི་ལགས་ཀྱང་རྒས་པར་གྱུར་ནའང་། མོ་
རང་ལ་སྔར་ལྟར་རང་དབང་འཐོབ་མི་འདུག ལོ་རེའི་ཟླ་དྲུག་པའི་ཚེས་
བཅུ་དགུ་ཉིན། འཛམ་གླིང་ས་ཆ་སོ་སོ་ནས་འབར་མ་ལ་ཨང་སན་
སུའུ་ཅི་ལགས་གློད་གྲོལ་གཏང་དགོས་པའི་ངོ་རྒོལ་རྔམ་སྟོན་དང་འོས་
ལངས་བྱས་པ་རེད། རྒྱུ་མཚན། ཉི་མ་དེ་ནི་མོ་རང་གི་སྐྱེས་སྐར་ཡང་
ཡིན་པས་སོ།།
Damien Riceཡི་གཞས《དཀྲོལ་ཐབས་མ་བྱུང་བའི་རྣོ་སྦྲེང》
ནི་ཉིས་སྟོང་ལྔ་ལོར་གསར་རྩོམ་བྱས་ཤིང་། དེ་ནི་ཆེད་དུ་ཨང་སན་སུའུ་
ཅི་ལགས་ཀྱི་དྭངས་གཙང་གི་བརྩེ་དུང་དང་སྐྱོ་ལ་སྡུག་པའི་གནས་
བབ་ལ་བླངས་པ་ཞིག་རེད།

སཱ་ལོ་མེ།

{LouAndreas-Salome ༡༨༦༡་་་༡༩༣༧)
སཱ་ལོ་མེ།
སཱ་ལོ་མེ། (LouAndreas-Salome 1861-1937)
ཨུ་རུ་སུའི་རྩོམ་པ་པོ་དང་མོ་དབང་རིང་ལུགས་པ། བུད་མེད་ཀུན་སྤྱོད་གཏོར་
བཤིག་མཁན་ཞིག་ཀྱང་ཡིན། མོ་རང་གི་མི་ཚེ་ནི་དམིགས་བསལ་བ་ཞིག་སྟེ།
ཚེ་གང་བོར་སྐྱེས་པ་གཞན་ལ་གཉེན་བསྒྲིག་མ་མྱོང་། རྩོམ་འབྲི་ཞོར་དུ་སྐྱེས་
པ་མང་པོར་གྲོགས་པོའི་འབྲེལ་བ་བཟུང་བ་ལས་ཕོ་མོའི་བར་གྱི་འབྲེལ་བ་བྱུང་
དུ་མི་འཇུག མདོར་ན། མོ་རང་ནི་ཆུ་ཚོད་མཐའ་དག་གསར་རྩོམ་གྱིས་བསྐྱལ་
མཁན་ཞིག་རེད།
མོ་རང་གིས་འཁྱམ་ཉུལ་བའི་འཚོ་བ་གཙུག་ཏུ་བཀུར་ཅིང་། དཀོན་མཆོག་
ལ་བློ་ལོག་པར་དོགས་སློང་ཡང་བྱེད། ཤེས་འཇོན་ཉིས་ལྡན་གྱི་མོ་རང་གིས་གཅིག་
པུར་མོ་དབང་རིང་ལུགས་ལ་རེ་བས་བསྙེགས་ནས་བུད་མེད་ཀྱི་ཀུན་སྤྱོད་བརྩི་སྲུང་
བྱས་མ་མྱོང་།
མོ་རང་གིས་ཚེ་གང་བོར་སྐྱེས་པ་སུ་ལའང་ཁྱིམ་ཐབ་བཟུང་མ་
མྱོང་། 1882ལོའི་ཟླ2པར།ཉི་ཚེ་ལགས་ཀྱིས་རྒྱ་མཚོའི་གླིང་ཕྲན་ཆུང་
ཆུང་ཞིག་ནས་ལུས་ཁམས་གསོ་བཞིན་པའི་དུས་སུ། ཁོང་ལ་འཕྲིན་
ཡིག་ཅིག་འབྱོར་བྱུང་། རོ་མའི་བུད་མེད་མཱར་ཝེ་རྫ་ཡིས་ཁོང་ལ་ལོ་
ན་ཆུང་བའི་ཨུ་རུ་སིའི་གཞོན་ནུ་མ་ཞིག་ངོ་སྤྲོད་བྱས་འདུག མོ་རང་
ནི་གཞན་དང་མི་མཚུངས་པའི་གཞོན་ནུ་མ་ཞིག་ཡིན། བདག་གི་
དེབ 《བུད་མེད་ཕུགས་འདུན་རིང་ལུགས་པ་ཞིག་གི་ཕྱིར་རྟོག་རེག་
ཟིག》 ཅེས་པ་ལེགས་འགྲུབ་བྱུང་བས། མི་མང་པོ་ཞིག་ལ་བཀའ་དྲིན་
ཞུ་འོས་མོད། མོ་རང་ནི་དེ་དག་ལས་མེད་དུ་མི་རུང་བ་གཅིག་ཡིན།
སྐབས་དེར། ཉི་ཚེ་ལགས་ཀྱིས་གྲགས་པ་འབར་པའི་བརྩམས་
ཆོས 《ཐྲ་ལར་ཐིར་སིར་ཐྲི་ལགས་ཀྱི་སྨྲ་བརྗོད》 ཅེས་པ་བློས
བསླངས་བྱེད་བཞིན་པའི་སྒང་རེད། འཕྲིན་ཡིག་དེས་ཁོང་ལ་ཅི་ཞིག་
སྟོན་བཞིན་པ་ཁོང་གིས་གཏན་ནས་ཤེས་ཐབས་མ་བྱུང་བས། ཁོང་
གིས་ཀྱང་ཁེངས་སྐྱུང་དང་བཅས་ཏེ། “བདག་གི་ཚབ་ཏུ་ཨུ་རུ་སིའི་
གཞོན་ནུ་མར་ཞིབ་མོར་དྲིས། ཐོག་མར་འབྱུང་འགྱུར་ལོ་བཅུ་ལ་
ངས་བསྒྲུབ་འདོད་པའི་བྱ་བར་འདང་ཕོག་ཏུ་ཆུགས། དེ་ལས་གཞན་
ངའི་གཉེན་སྒྲིག་གི་ཡུན་ཇི་ལྟར་རིང་ནའང་ལོ་གཉིས་ཕན་གདའ་མི་
སྲིད” ཅེས་ཐལ། ཉི་ཚེས་མོ་རང་མཐོང་བའི་རྗེས་སུ། ཐོག་མར་བཤད་
པའི་སྐད་ཆ་ནི་ཤིན་ཏུ་གློ་བུར་བ་ཞིག་ཏུ་མཐོང་སྟེ། ཅི་བྱ་གཏོལ་བྲལ་
གྱི་སྒོ་ནས “འུ་གཉིས་ཀ་སུ་ཞིག་གིས་གནས་འདི་རུ་འདུ་རུ་བཅུག་
སོང” ཞེས་ངག་ནས་ཤོར།
ལོ་དེར། སཱ་ལོ་མེ་ལོ་ཉེར་གཅིག་རེད། མོ་རང་ནི་ལང་ཚོའི་མཛེས་
པས་ཕྱུག་པའི་གཞོན་ནུ་མ་ཞིག་རེད། ཕར་བལྟས་མ་ཐག་ཏུ་བྱིས་
པའི་གཤིས་ཀ་མ་ཡལ་བའང་ཤེས་ཐུབ། ཡིན་ནའང་། མོ་རང་གི་འགྲོ་
འདུག་སྤྱོད་གསུམ་ལས་མོ་རང་ནི་སྒྲོམ་གཞི་གང་དུའང་མི་ཚུད་པར་
རང་དབང་གི་དོན་སྙིང་ཁོང་དུ་ཆུད་པའང་རྟོགས་ཐུབ། ལྷག་ཏུ་གཞོན་
ནུ་མ་འདི་ལ་སྐྱེས་པ་སུས་ཀྱང་མགོ་མི་སྒུར་ཐབས་མེད་ཀྱི་གསང་བའི་
མཛེས་པ་ཞིག་ཀྱང་གདའོ།།
སཱ་ལོ་མེ་ན་ཆུང་དུས་སུ། གཅིག་པུར་བསྡད་ནས་བསམ་གཞིག་
གཏོང་བར་ཤིན་ཏུ་སྤྲོ་ཞིང་། མཐའ་འཁོར་གྱི་མི་ལའང་བར་ཐག་ངེས་
ཅན་བཟུང་ངེས་པས། མོ་རང་ལ་ངོ་རྒོལ་གྱི་སེམས་ཁམས་ཤིན་ཏུ་
ལྡན་ནོ།། མོ་རང་གི་བསམ་བློ་ནི་དངོས་ཡོད་ལས་ལྡོག་པའི་འཇིག་
རྟེན་དུ་འཁྱམ་བཞིན་ཡོད་ལ། ནང་སེམས་སུ་སུས་ཀྱང་དབང་བསྡུ་
བར་དཀའ་བའི་བསམ་བློའི་བཅུད་ཀྱིས་གཏམས་འདུག
སཱ་ལོ་མེ་ལོ་བཅུ་བདུན་གྱི་སྐབས་ཏེ། ཉིན་ཞིག་ལ། མོ་རང་ཉའེ་
ཝར་ཁྲོམ་སྲང་དུ་འཆམ་འཆམ་ལ་ཕྱིན་པ་ན། ཕལ་ཆེར་ལྐོག་གྱུར་གྱི་
སྟོབས་ཤུགས་ཤིག་གིས་བཀུག་སོང་བ་དང་འདྲ་བར།མོ་རང་གིས་ཕའེ་
རྡི• བྷོ་ལོར་གྱི་ཆོས་ཁང་ཆེན་མོའི་སྒོ་ཕྱེས་ཏེ། དལ་དལ་ལྷོད་ལྷོད་ངང་
འདུག་སྟེགས་སྔོན་མར་བསྡད་སོང་། ཆོས་དཔོན་གྱི་སྐད་གདངས་རྒྱང་
ནས་ཉེ་བར་ཕྱོགས་བཞིན་མོ་རང་གི་རྣ་བར་མཚམས་མེད་དུ་གྲག་
གིན་གདའ།
མོ་རང་གིས་ཆོས་དཔོན་དེ་གསར་ཡག་ཅིག་ཡིན་པ་གསལ་བོར་
མཐོང་བྱུང༌། ཁོའི་མིག་མདངས་བབ་ཆགས་ཤིང་ཉམས་འགྱུར་གྲུང་ཤ་
དོད་པ་བཅས་ཀྱིས་སཱ་ལོ་མེ་ཡི་སེམས་ཀྱི་འཕར་ལྡིང་མཚམས་བཞག་
ཏུ་བཅུག་སོང་བ་དང་འདྲ། མོ་རང་གིས་སྐད་ཆ་མི་ཤོད་པར། ནང་
སེམས་ཆིག་ལབ་ཀྱི་ཚུལ་གྱིས “འདི་ནི་ང་ཡི་རྨི་ལམ་གྱི་བདག་པོ་སྟེ།
ང་ཡི་ཁེར་རྐྱང་ལའང་མཐའ་གདའོ།།” ཞེས་ཡང་ཡང་བཟླས།
ཡེ་ཤུའི་ཆོས་འཆད་ཚར་རྗེས། མོ་རང་རྗའེ་ལོར་གྱི་གཞུང་སྒྲུབ་
ཁང་དུ་ཕྱིན་པ་ན། ཆོས་དཔོན་གྱིས་སྐད་གདངས་མཐོན་པོ་དང་
མོ་བཅས “གཅེས་ཕྲུག བདག་གི་གམ་དུ་ཤོགས” ཞེས་བསྐུལ་པས། མོ་
རང་མྱུར་མོར་སོང་ནས་མགོ་བོ་ཆོས་དཔོན་གྱི་པང་དུ་བཞག
རྗའེ་ལོར་གྱི་ཤེས་བྱ་དང་དད་པ། བརྩེ་བ་བཅས་ཀྱིས་སཱ་ལོ་མེ་ཡི་
ནང་སེམས་སུ་མཛེས་སྡུག་བླ་མེད་ཅིག་བསྐྲུན་སོང་། སཱ་ལོ་མེ་ཡང་
ཡབ་ཆེན་ལ་དུངས་པ་བཞིན་ཁོ་ལ་ཤིན་ཏུ་དགའ་བར་མ་ཟད། ཁོ་ལ་
བརྩི་བཀུར་དང་དད་མོས་ཀྱང་བགྱིད་བཞིན་འདུག
རྗའེ་ལོར། སྐབས་དེར་ལོ་ཞེ་གསུམ་རེད།
ཉིན་ཞིག་ལ། ཁྱིམ་ཐབ་ཡང་བཟུང་བའི་སྐྱེས་པ་དེས་མོ་རང་ལ།
“ང་ཁྱོད་ལ་དགའ། ང་ཁྱོད་ལ་དགའ། བདག་གིས་ཁྱོད་ནི་ང་ཡི་ཆུང་
མར་བསུ་ཐུབ་ན་ཅི་མ་རུང་ཨང་སྙམ་་་་་”
སཱ་ལོ་མེ་ཧ་ལས་ཤིང་ཧོན་འཐོར་ཏེ་ཅི་བྱ་གཏོལ་མེད་དུ་གྱུར།
སྐབས་དེར། མོ་རང་གིས་འཚབ་འཚུབ་དང་བཅས “ང་བུད་འགྲོ། འོན་
ཀྱང་། ངས་ཁྱེད་རང་བརྗེད་མི་སྲིད། ང་ནི་ནམ་ཡང་ཁྱེད་ཀྱི་གཅེས་
ཕྲུག་ཡི” ཞེས་ཁོ་རང་དང་ལེན་བྱས་མ་སོང་།
ཚེ་གང་བོར། མོ་རང་གིས་མཚན་སྙན་རྒྱས་པའི་མི་སྣ་མི་འདྲ་
བ་མང་པོར་མཛའ་བརྩེ་དང་བརྩེ་དུང་གི་འབྲེལ་བ་ཆགས་སུ་བཅུག་
ནའང་།མཐའ་མཇུག་ལ་སླེབས་པ་ན།མོ་རང་གིས་དུས་རྟག་པར་ཁེར་
རྐྱང་གི་ལམ་བུ་བདམས་ཏེ་རང་ཉིད་མི་སུ་དང་གང་ལའང་འབྲེལ་བ་
མེད་པར་བཟོ་བ་རེད།
1880ལོར། ལོ་ན་བཅུ་དགུར་སོན་པའི་སཱ་ལོ་མེ་ཡིས་རྨི་ལམ་
ཞིག་རྨིས། མོ་རང་གིས་རྨི་ལམ་ལས་རྒྱ་མཚོ་སྔོན་པོ་ཞིག་མཐོང་
བྱུང༌། མཚོ་འགྲམ་དུ་ཁང་བ་ཞིག་གདའོ།། ཁང་བ་དེ་རུ་ཁང་མིག་
ཤིན་ཏུ་ཆེན་པོ་ཞིག་ཀྱང་འདུག ཕྱོགས་བཞིའི་གྱང་ངོས་སུ་དཔེ་སྒྲོམ་
གྱིས་ཁེབས་ཤིང་། དཔེ་སྒྲོམ་མཐའ་དག་ཏུ་དཔེ་ཆས་བཀངས་པ་རྨིས།
སྒེའུ་ཁུང་མཚོ་ཁར་གཏད་ཅིང་མཚོ་ཁ་རུ་མེ་ཏོག་སྣ་བརྒྱ་བཞད་པ་
རྨིས། ཤིན་ཏུ་ཆེ་བའི་ཅོག་ཙེ་ཞིག་ཁང་མིག་ཆེ་བ་རུ་བཞག་སྟེ། ཐོག་
ཏུ་ཇ་ཚན་བཞག་པ་རྨིས། མོ་རང་དང་སྐྱེས་པ་འགས་ཅོག་ཙེའི་མཐའ་
ནས་གླེང་གཞི་སྣ་མང་ལ་བགྲོ་གླེང་བྱེད་བཞིན་པ་རྨིས། ཁང་བ་དེར་
ཉལ་ཁང་འགའ་ཡང་བདོག་པས། ཁོ་དང་སྐྱེས་པ་དེ་དག་ཁ་ཁར་ཉལ་
ཡོད། ཀུན་གྱི་འདོད་བློ་དང་འདུ་བྱེད་ཤིན་ཏུ་མཐུན་ལ། འབྲེལ་བ་དེ་
བས་ཟབ་པས། བལྟས་ཚོད་ཀྱིས་ལས་གཞི་ཆེ་གེ་མོའི་དཔུང་སྡེ་ལྟ་བུར་
གྲུབ་འདུག ཁོ་ཚོའི་རིགས་དབྱེ་སོགས་མི་འདྲ་ནའང་། ཁོ་ཚོར་དྭངས
གཙང་གི་མཛའ་བརྩེ་ཁོ་ནས་ཕྱུག་འདུག
མོ་རང་གིས་རྨི་ལམ་དེ་བསམ་བློ་མཁན་བྷོ་ཨར•ལེར་ལ་བཤད།
སྐབས་དེར། ཤེས་ཡོན་གྱི་ཟབ་ཚད་མཐུག་ཅིང་ཞི་དུལ་སྤྱོད་པས་ཕྱུག་
པའི་ཁོས་སྐུ་དྲག་ལྟར་པུས་མོ་སར་བཙུགས་ཏེ། མོ་རང་ལ་གཉེན་
འདུན་ཞུས། དཔྱོད་ཤེས་ཀྱིས་ཁེངས་པའི་མཚན་ཉིད་རིག་པ་བས་
གདུང་ཡུས་མ་བཟོད་པར་སྐད་ཆ་དེ་ཐལ་ནའང་། མོ་རང་གིས་དང་
ལེན་བྱས་མ་སོང་། འོན་ཀྱང་། མོ་རང་གིས་ཁོའི་ཡིད་རྟོན་དང་བྱམས་
སྐྱོང་ལ་བཀའ་དྲིན་ཞུ་ཡི་འདུག་པར་མ་ཟད།ཁོ་དང་མོ་རང་གི་བར་ལ་
གསང་བའི་སྦྲེལ་ཐག་ཅིག་ཀྱང་ཡོད་ཚུལ་ལབ། གང་ལྟར། མོ་རང་ལ་
གཉེན་བསྒྲིག་འདང་ཡེ་ནས་མི་འདུག
མོ་རང་གིས་བྷོ་ཨར• ལེར་གྱི་སེམས་ཁམས་ལ་རྨ་ཁ་བཟོས་རྗེས།
ཁོ་རང་དེ་མ་ཐག་ཏུ་ཡར་ལངས་ནས་རོ་མ་དང་ཁ་བྲལ་རྒྱུ་ཐག་གིས་
བཅད། སཱ་ལོ་མེ་ཡིས་ཁོས་དེ་ལྟར་མ་བསྒྲུབ་ན་སྙམ་པའི་རེ་བ་འཆང་
སྟེ། “ཕོ་མོའི་བར་ལ་བཟའ་ཟླ་དང་དགའ་རོགས་ཁོ་ན་ལས་གཞན་
གྲོགས་པོའི་མཛའ་བརྩེ་ཅིའི་ཕྱིར་ཡུན་མི་བརྟན་པ་རེད” ཅེས་ལྡོག་
འདྲི་བྱས།
མོ་རང་གིས་ཁོར་རྨི་ལམ་དེ་མངོན་འགྱུར་བྱ་རོགས་ཞེས་བསྐུལ་
ངོར།
ཁོས་ཀྱང་དེ་ལྟར་ཁས་བླངས།
ཁོས་མོ་རང་གི་རྨི་ལམ་མངོན་འགྱུར་ཡོང་བའི་ཆེད་དུ་ཉི་ཚེ་
ལགས་ཀྱང་གདན་འདྲེན་ཞུ་བའི་བསམ་ཚུལ་བཏོན་པས། ལྕམ་མོ་
མཱར་ཝེ་རྫ་ཡིས་འཕྲིན་ཡིག་དེ་ཁོང་ལ་སྤྲིངས་པ་རེད།
མོ་རང་གིས་ཐོག་དང་པོར་ཉི་ཚེའི་གྲིབ་གཟུགས་ལས་གཏིང་
ཟབ་པའི་ཁེར་རྐྱང་ཚོར་སྣང་ཞིག་མཐོང་བྱུང་། ཐོག་དང་པོར་ངོ་ཐུག་
པའི་དགོང་མོར་ཁོ་ཚོས་མཚན་གང་བོར་མཚན་ཉིད་རིག་པའི་སྐོར་
ནས་ཁ་བརྡ་བྱས། མོ་རང་གི་མཛེས་པས་ཉི་ཚེའང་བསྒུལ་སོང་། ཉི་
ཚེའི་སེམས་སུ། བསམ་བློའི་ངོས་ནས་མོ་རང་ནི་རང་ཉིད་དང་ཤིན་ཏུ་
འཚམས་པར་སྙམ། ལོ་དེར། ཉི་ཚེ་ལགས་དགུང་ལོ38རེད། ཁོང་ཐོག་
དང་པོར་བུད་མེད་ཅིག་ལ་དགའ་བའི་ཚོར་བའང་དེ་ནས་སྐྱེས་པར་
འཆད་དོ།།
ནུབ་མོ་དེར། བྷོ་ཨར•ལོར་དང་སཱ་ལོ་མེ། ཉི་ཚེ་བཅས་ཀྱིས་ལོ་
གཅིག་ཡུན་ལ་ཕན་ཚུན་གྱི་གམ་ནས་ཁ་མི་བྲལ་པ་གྲོས་བྱས།
ཁོ་ཚོས་མཉམ་དུ་སྤྲོ་སྣང་གིས་ཁེངས་པའི་དུས་ཚོད་ཅིག་རོལ་
སོང་། ཁོ་ཚོ་ནང་སེམས་ཀྱི་འཇིག་རྟེན་དུ་ལྗོངས་རྒྱུར་ཕེབས་ཏེ།བསམ་
བློ་དབྱེ་ཞིབ་དང་བརྗེ་རེས་ཀྱིས་ཕན་ཚུན་གྱི་བསམ་བློའི་ཟབ་ས་ནས་
མཉམ་འུར་གྱི་སྒོ་མོ་བཙལ། མཚམས་ལན་རེར་ཕན་ཚུན་བར་རྩོད་
པའང་ཤོར་གྱིན་ཡོད།
ལོ་དེར། ཉི་ཚེས་སཱ་ལོ་མེ་ལ་གཉེན་བསླངས་ནའང་། མོ་རང་གིས་
དང་ལེན་བྱས་མ་སོང་། ཁོང་གིས་ཀྱང་སྐབས་དེར་རེ་བ་ས་ལ་མ
བཞག
དེའི་ཕྱི་ལོའི་དབྱར་ཁར། ཁོ་
ཚོ་གསུམ་པོ་ཨར་བྷེ་སིར་རི་བོར་
ཡུལ་སྐོར་དུ་ཕྱིན། ཉིན་ཞིག་ལ། ཉི་
ཚེ་དང་སཱ་ལོ་མེ་གཉིས་ཀ་སར་
ཁོད་མེར་ཧྥུ་རི་བོར་འགོས།
ཞིབ་འཇུག་པའི་ཚོད་དཔག་
ལྟར་ན། ཉི་ཚེ་དང་མོ་རང་གི་བར་
ལ་མཛའ་བརྩེ་ལས་བརྒལ་བའི་དོན་དག་ཅིག་བྱུང་བར་བཤད། རྒྱུ་
མཚན། ཉི་ཚེས་ཡིད་འགུལ་དང་བཅས “སར་ཁོད་མེར་ཐུ་རི་བོ་
ལགས། ཉིད་ཀྱིས་ང་ལ་མི་ཚེ་ལས་ཆེས་མཛེས་པའི་རྨི་ལམ་རྨིས་སུ་
བཅུག་པར་བཀའ་དྲིན་ཆེ” ཞེས་བྲིས་པས་སོ།།
འོན་ཀྱང་། ན་སོ་རྒན་པར་ཆགས་པའི་སཱ་ལོ་མེ་ཡི་ཕྱིར་དྲན་དུ།
“ཉིན་དེར། ངས་སར་ཁོད་མེར་ཧྥུ་རི་བོ་ནས་ཉི་ཚེ་ལ་འོ་བྱས་མ་བྱས་
ཡིད་ལ་དྲན་སོས་རྒྱུ་མི་འདུག” ཅེས་ལབ།
རི་བོ་ལས་མར་བབས་རྗེས། ཉི་ཚེས་ཡང་བསྐྱར་སྰ་ལོ་མེ་ལ་
གཉེན་འདུན་ཞུས།འོན་ཀྱང་། མོ་རང་གིས་སླར་ཡང་དང་ལེན་མ་བྱས་
པས། མཚན་ཉིད་རིག་པས་སྨྱོ་བར་བྱས་པའི་ཁོའི་ཡིད་རྟོན་རྨང་ནས་
ཉམས་སོང་།
ལོ་དེའི་དགུན་ཁར། ཁོང་གཉིས་གཞི་ནས་ཁ་ཁར་གྱེས་སོང་། ཉི་
ཚེས་མོ་རང་ལོར་བྷེར་ཟིར་མེ་འཁོར་ས་ཚིགས་སུ་སྐྱེལ་མ་བྱས་པའི་
ཚེ༑ མེ་འཁོར་རྒྱང་རིང་དུ་ཡལ་བཞིན་ཉི་ཚེའི་སྣང་བ་རུ་འདི་ལ་གཏན་
གྱེས་ཞེས་བྱའོ།། ད་ནས་བཟུང་མོ་རང་ཕྱིར་ལོག་མི་སྲིད་དོ་སྙམ།
ཁེར་རྐྱང་ནི་རླབས་ཆེན་པོ་ལྟར་འཕྱུར་པ་ན། ཉི་ཚེ་ཡང་ཡི་ཆད་
ཀྱི་ཀློང་དུ་དྲངས་སོང་། ཕལ་ཆེར་རང་སྲོག་གཅད་པའི་འདུན་པའང་
སྐྱེས་མྱོང་བ་འདྲའོ།།
ལོ་དེའི་དགུན་ཁར། ཉི་ཚེ་རའེ་ཧྲུ་ཡི་མཚོ་འགྲམ་ཞིག་ཏུ་ཡིབ་
སྟེ། སྨན་བཅོས་མི་བྱེད་ཐབས་མེད་དུ་གྱུར། “ཐྲ་ལར་ཐིར་སིར་ཧྥུ་
ལགས་ཀྱི་སྨྲ་བརྗོད” ཅེས་པའི་གྲགས་རྩོམ་ཡང་ཏག་ཏག་སྐབས་དེར་
བརྩམས་གནང་གྲུབ་པ་ཞིག་རེད། ཉི་ཚེའི་འཐུས་ཚབ་བརྩམས་ཆོས་
སམ་བརྩམས་ཆོས་རྩེ་གྲའང་དེའོ།། ཁོང་གིས་ཉི་མ་བཅུའི་དུས་ཚོད་
བཀོལ་ནས་དེ་ཉིད་བརྩམས་གྲུབ་བྱུང་བ་རེད།
སཱ་ལོ་མེ་དང་འབྲེལ་བ་གཏན་བཅད་བྱས་རྗེས། ཁོང་སྨྱོས་པའི་
ཚེའང་བུད་མེད་སུ་དང་གང་ཡང་བློར་དབབ་མ་མྱོང་།
ཉི་ཚེ་དང་ཁ་གྱེས་རྗེས། སཱ་ལོ་མེ་དང་བྷོ་ཨར• ལོར་གྱིས་གྲོགས་
པོའི་འབྲེལ་བ་མུ་རུ་རྒྱུན་བསྐྱངས་ནས་མཉམ་དུ་བྷོ་ལར་ལ་སོང་། བྷོ་
ཨར•ལོར་དང་མོ་རང་གི་འབྲེལ་ནི་བཟའ་ཟླ་དང་མཛའ་གྲོགས་ལས་
ལྡོག་ནའང་།འཚོ་བ་ནི་ཁུ་སིམ་ཞིང་བབ་ཆགས་སོ།།
1886ལོའི་དབྱར་ཁར། ཤར་ཕྱོགས་སྐད་བརྡ་རིག་པ་བ་ཞིག་ཁོ་
དང་མོ་རང་གི་འཚོ་བར་འཚངས་བྱུང་། ཁོའི་མིང་ལ་ཨན་ཊི་ལེར་ཡ་
སིར་ཟེར། ཁོ་རང་ཐད་ཀར་དུ་ཁྱིམ་ལ་རྒྱུགས་ནས་སྦ་གསང་མེད་པར་
གཉེན་འདུན་ཞུས། གོམ་པ་གང་རེ་གང་རེ་སྤོ་བཞིན་མོ་རང་གི་གམ་
དུ་བཅར་ཏེ་སྙིང་རུས་ལྷོད་མེད་ཀྱིས་གཉེན་འདུན་ཡང་ཡང་ཞུས།
སྐྱེས་པ་དེས་སཱ་ལོ་མེ་ལ་རྒོལ་ཐབས་བྲལ་པའི་ཡིད་འགུག་ཅིག་
ཐེབས་སོང་། འདོད་བློ་དེའི་རྐྱེན་གྱིས་མོ་རང་གིས་ཨན་ཊི་ལེར་ཡ་
སིར་གྱི་གཉེན་དོན་མཇུག་བསྡུས་པར་བརྩིས་སོང་། ཡིན་ནའང་། མོ་
རང་གིས་ཆ་རྐྱེན་གཉིས་བཏོན་བྱུང་། གཅིག མོ་རང་གིས་ངེས་པར་བྷོ་
ཨར• ལོར་དང་སྔར་གྱི་འབྲེལ་བའམ་འཚོ་བ་རོལ་ཐབས་རྒྱུན་བསྐྱང་
དགོས། གཉིས། གཉེན་སྒྲིག་འདི་རུ་བཟའ་ཟླའི་འཚོ་བ་ཡོད་མི་འོས་
ཞེས་པའོ།།
བློ་ཡིད་དུའང་ཤོངས་དཀའ་བ་ཞིག་ལ། ཨན་ཊི་ལེར་ཡ་སིར་གྱིས་
ཆ་རྐྱེན་དེ་གཉིས་ཁས་བླངས་སོང་། འཁྲིག་སྤྱོད་མེད་པའི་གཉེན་སྒྲིག་
གི་འཚོ་བ་ལོ43ལ་རྒྱུན་བསྐྱངས། ཐ་ན། ཁོ་དང་མོ་རང་གཉིས་འཆི
བའི་བར་དུའང་རྒྱུན་བསྐྱངས་འདུག
འགྱོད་པ་སྐྱེ་འོས་པ་ཞིག་ལ། བྷོ་ཨར· ལོར་གྱིས་མོ་རང་གི་
གདམ་གསེས་ལ་འདང་རྦད་དེ་མ་དཔོག་པར། ཁོས་དམིགས་བསལ
གྱི་ཐབས་ལམ་ཞིག་བདམས་ནས་སཱ་ལོ་མེ་ལ་གྱེས་ཕྱག་ཕུལ།
ཉིན་ཞིག་ལ།གློ་བུར་ཏུ།ཐ་ན།ཁོས་སྐད་ཆ་ཚིག་གཅིག་ཀྱང་ཤུལ་
ཏུ་མ་བཞག་པར་གར་སོང་ཆ་མེད་དུ་གྱུར་སོང་།
དུས་དེ་ནས་བཟུང་སྟེ། བྷོ་ཨར• ལོར་གྱི་གནས་ཚུལ་ཅི་ཡང་གོ་
ཐོས་མ་བྱུང་། ལོ་མང་པོའི་རྗེས་སུ། མོ་རང་གིས་བྷོ་ཨར• ལོར་དཀན་
གཟར་ལས་ལྷུང་སྟེ་འཆི་འཕོས་པ་ཐོས། ཁོ་རང་འཆི་ཡུལ་ནི་ཁོ་དང་
སཱ་ལོ་མེ་མཉམ་དུ་ཡུལ་སྐོར་ལ་ཕྱིན་པའི་གནས་དེའོ།། བྷོ་ཨར· ལོར་
གྱིས་ཚེ་སྲོག་གི་མཐའ་མའི་ཉིན་དེ་དག་ཁེར་རྐྱང་སྒོས་གནས་དེ་ནས་
བསྐྱལ།
དེ་ནི་སཱ་ལོ་མེ་ཡི་ཚེ་གང་བོ་འགྱོད་པ་སྐྱེ་བའི་རྒྱུ་རུ་གྱུར།
བུ་མོ་འདིས་རང་ཉིད་མི་སུ་ལའང་དབང་བར་མི་བྱེད་པར། ཉིན་
རྒྱུན་རང་ཉིད་ཀྱི་ཁེར་ཚུགས་རྒྱུན་སྐྱོང་བྱ་བར་འབད་པ་རེད།
གཉེན་བསྒྲིགས་ནས་ལོ10འགོར་བའི་རྗེས་སུ། མོ་རང་གིས་
དེབ8དང་རྩོམ50ལྷག་འགྲེམ་སྤེལ་བྱས་འདུག མོ་རང་གསར་རྩོམ་ལ་
འཇུག་པའི་སྐབས་སུ། སེམས་ཁམས་རིག་པའི་བསམ་བློ་དང་མཚོན
བྱེད་རིང་ལུགས་ཀྱི་མཚོན་ཐབས་སྤྱད་པ་རེད། སྐབས་དེར། རྩོམ་རིག་
གི་ངོས་ནས་དེ་ལ་ཐོད་བརྒལ་ཆེས་ཆེར་མཆིས་པར་སྨྲའོ།།
1897ལོའི་ཟླ5བའི་ཚེས13ཉིན། སཱ་ལོ་མེ་ལ་སྙན་ངག་པ་
གྲགས་ཅན་ལེར་ནཱ·མོར་ལེ་ཡ• རེལ་ཁེ་ཡི་འཕྲིན་ཡིག་ཅིག་འབྱོར་
བྱུང་། འཕྲིན་ཡིག་ཏུ་མོ་རང་ལ་མོས་གུས་ལྡན་ཚུལ་དང་། མོ་རང་ལ་
ངོ་ཐུག་འདུན་ཆེ་བ་བརྗོད་ཡོད་ནའང་། མོ་རང་གིས་དེར་དོ་སྣང་རྩད་
ནས་མ་བྱས།
རྗེས་སུ། ཁོང་གཉིས་རིག་
གནས་གླེང་སྟེགས་ཤིག་ནས་ངོ་ཐུག
བྱུང་། སྐབས་དེར། སཱ་ལོ་མེ་ལོ36ལ་
བུད་འདུག གནས་ལུགས་ལྟར་འཆད་
ན༑ མོ་རང་ལ་རང་གི་བརྩེ་ཚོར་ཚོད་
འཛིན་བྱ་བའི་ནུས་པ་ལྡན་ནའང༌།
ལའེར་རྒིའི་བྱིས་བློ་ལྟ་བུའི་གཤིས་ཀས་མོ་རང་རྨང་ནས་བསྒུལ་སོང་།
“ང་ལ་གསར་དུ་བཞད་པའི་མེ་ཏོག་དང་ནམ་མཁའ། ཉི་མ་
སོགས་ཅི་ཡང་མི་དགོས། ང་ལ་ཁྱོད་རང་བདག་པས་འཐུས་སོ།།
སཱ་ལོ་མེས་ལག་ཟུང་བརྐྱངས་ཏེ། “རླབས་ཆེ་བའི་ཞི་བ་ནི་ལྷའི་
དགོངས་པའོ” ཞེས་རེལ་ཁེ་མོ་རང་གི་བརྩེ་དུང་གི་འཇིག་རྟེན་དུ་
བསུས།
ཁོང་གཉིས་ཀས་མོར་ཉི་ཧེར་གྱི་གྲོང་ཚོ་ཆུང་ཆུང་ཞིག་ནས་ཚེ་
སྲོག་ལས་ཆེས་མཛེས་སྡུག་ལྡན་པའི་འཚོ་བ་རོལ། སྐབས་དེར། སཱ་ལོ་
མེ་ཡིས་འཁྲིག་སྤྱོད་ཀྱི་བྲོ་བ་ཐོག་དང་པོར་རོལ་མྱོང་བྱས། མོ་རང་གི་
ཕྱིར་དྲན་དུ“གལ་ཏེ། ཁྱོད་ཀྱིས་ང་ནི་ཁྱོད་ཀྱི་ལོ་མང་པོའི་རིང་གི་བུད་
མེད་ཡིན་ཞེ་ན། དེ་ལའང་ཅི་ཁག་སྟེ། ཁྱོད་ཀྱིས་ཐོག་མར་ང་ལ་གཤིས་
ལུགས་ཤིག་མིག་ལ་བསྟར་བྱུང་།ཤ་གཟུགས་དང་མི་གཤིས་ནི་སོ་སོར་
དགར་ཏུ་མི་བཏུབ་པའི་ཕུང་པོ་དང་། འཚོ་བ་རང་ངོས་ནས་དེ་ཉིད་ལ་
དོགས་པ་འཆང་མི་འོས་པའི་གཤིས་ལུགས་ཀྱི་ངོ་བོ་ར་སྤྲད་བྱུང་།”
འཁྲིག་སྤྱོད་ཀྱི་མཐོ་རླབས་ཞི་འཇགས་སུ་ཉམས་འགྲོ་བ་ལྟར། སཱ་
ལོ་མེ་ཡང་རེལ་ཁེ་ལ་དུངས་པའི་འདུན་པ་དེ་ཡང1901ལོར་རྨང་
ནས་ཉམས་ཉེས་སུ་བུད་སོང་།
1901ལོར། ལོ་བཞི་བཅུར་བུད་པའི་སཱ་ལོ་མེ་ཡིས་རེལ་ཁེ་དང
ཁ་ཁར་བྱས། མོ་རང་གི་འོ་སྣོད་ཤོག་སྒམ་ཞིག་ལའེར་རྒིའི་ལག་ཏུ་
སྤྲད་པ་རུ“གལ་ཏེ། ཡུན་རིང་འགོར་པའི་རྗེས་སུ། ཁྱོད་རང་འཚོ་བ་
མ་བདེ་ཚེ། ང་རང་ཚོལ། ང་ཚོའི་འདི་ནི་ཁྱོད་ཀྱི་ཡུལ་ཡིན” ཞེས་ཡིག་
འབྲུ་ཨ་ཀྱོག་པ་ཀྱོག་ཅིག་བྲིས་འདུག
1926 ལོར། རེལ་ཁེ་ཚེ་འཕོས་སོང་། ལོ་གཉིས་འགོར་རྗེས། སཱ་
ལོ་མེ་ཡིས་རྩོམ་གྱི་ཁ་བྱང་ལ “ལེར་ནཱ•མོར་ལེ་ཡ· རེལ་ཁེ” ཞེས་
བཏགས་ནས་ཁོང་ལ་མྱ་ངན་ཞུས། དེ་ལས་གཞན་མོ་རང་གིས “ལེར་
ནཱ།ཟླ་བཞི་བ། འུ་གཉིས་ཀའི་ཟླ་བཞི་བ། ཟླ་བ་དེར་འུ་གཉིས་ཀ་མཉམ་
དུ་འགྲོ་བཏུབས་སོང” ཞེས་པའི་ཉིན་ཐོ་ཞིག་ཀྱང་བྲིས། ལོ་དེར། མོ་
རང་ལོ72ལ་སླེབས་འདུག
1911 ལོར། ལོ་ལྔ་བཅུར་བུད་པའི་སཱ་ལོ་མེ་ཡིས་ལོ་ང་ལྔར་བུད་
པའི་སེམས་ཁམས་དབྱེ་ཞིབ་མཁན་གྲགས་ཅན་ཧྥུ་ལོ་དབྱི་རྡི་ལགས་
ངོ་ཤེས་ཏེ། ཁོང་སློབ་དཔོན་དུ་བཀུར།
མོ་རང་རྒྱུན་དུ་ཧྥུ་ལོ་དབྱི་རྡི་ཚང་ལ་མགྲོན་པོར་སོང་སྟེ། སློབ་
དཔོན་གྱི་བུ་མོ་དང་གྲོགས་པོར་གྱུར། ཧྥུ་ལོ་དབྱི་རྡིའི་ལོ75ཡི་སྐྱེས་
སྐར་དུ། སཱ་ལོ་མེ་ཡིས “ཐུགས་རྗེ་ཆེ། ཧྥུ་ལོ་དབྱི་རྡི” ཞེས་པའི་འཕྲིན་
ཡིག་སྤྱི་བསྒྲགས་བྱས་ཏེ། སློབ་དཔོན་གྱི་བཀའ་དྲིན་ལ་མོས་གུས་བླ་
ལྷག་བྱས།
ལོ་དེ་དག་ལ། མོ་རང་དང་ཨན་
ཊི་ལེར་ཡ་སིར་གྱི་གཉེན་དོན་ཡང་
གྲུ་སྐྱོམ་པ་ལྟ་བུ་ཞིག་ཏུ་སྣང་ནའང་།
དོན་དངོས་སུ་ཁོང་གཉིས་ཀས་ཐོག་
མཐའ་གང་ལའང་ཁ་ཁ་བྱས་མི་
འདུག མོ་རང་གིས་བུད་མེད་ཅིག་
བཙལ་ཏེ་ཁྱོ་གར་འབུལ་སྙམ་ནའང་། ཁོས་མོ་རང་གི་ཚབ་སུས་ཀྱང་
བྱ་མི་བཏུབ་བོ་ཞེས་ལན་བཏབ། རྗེས་སུ། མོ་རང་གིས་ཨན་ཊི་ལེར་
ཡ་སིར་ཚང་གི་གཡོག་མོར་འགན་ཁུར་ཡོད་ཚད་བཀལ་ཏེ། གཡོག་
མོ་དང་ཨན་ཊི་ལེར་ཡ་སིར་གཉིས་ལ་བུ་མོ་ཞིག་ཀྱང་བཙས། བུ་མོའི་
མིང་ལ་མཱ་ལེ་ཞེས་བཏགས་པར་མ་ཟད། སཱ་ལོ་མེ་ཡིས་བུ་མོ་དེར་རྒྱུ་
ནོར་རྒྱུན་འཛིན་པའི་ཁེ་དབང་ཡང་སྤྲད། 1930ལོར། ལོ84 རུ་བུད་
པའི་ཨན་ཊི་ལེར་ཡ་སིར་ཚེ་འཕོས་སོང་བ་དང་བསྟུན་མཱ་ལེས་ཀྱང་སཱ་
ལོ་མེ་ལགས་ཀྱི་ཚེ་མཇུག་གི་ཁེར་རྐྱང་བསྐྱལ་རོགས་བྱས།
1931ལོར།ལོ་བདུན་ཅུའི་སྐྱེས་སྐར་རོལ་རྗེས།མོ་རང་གིས “ཚེ
སྲོག་གི་ཕྱིར་རྟོག” ཅེས་པའི་རེག་ཟིག་བརྩམས།
1937ལོའི་ཟླ2བའི་ཚེས5ཉིན། ལོ་དོན་དྲུག་ལ་བུད་པའི་སཱ་ལོ་
མེ་ལགས་གཅིན་པ་མངར་འགྱུར་ནད་ཀྱིས་ཚེ་འཕོས་སོང་།

རེལ་ཁེ། 
(Rainer Maria Ri1ke 1875-1926 )
ཨོ་སི་ཋི་རེ་ཡཱ (Austria) ཡི་སྙན་ངག་པ་ཞིག་སྟེ། ལྕགས་ལམ་
ལས་བཟོ་བ་ཞིག་གི་ཁྱིམ་དུ་སྐྱེས། སློབ་ཆེན་སྐབས་སུ་མཚན་ཉིད་
རིག་པ་དང་སྒྱུ་རྩལ། རྩོམ་རིག་ལོ་རྒྱུས་བཅས་སྦྱངས། 1897ལོ་ནས་
བཟུང་། ཁོང་ལ་ཁེར་རྐྱང་གི་ཚོར་སྣང་སྦྲུམ་སྟེ། ཁེར་ཧྲེང་གི་སེམས་
ཁམས་རུམ་ནས་ཨོ་གླིང་རྒྱལ་ཡོངས་སུ་ཡུལ་སྐོར་ལ་ཕེབས། སྐབས་
དེར། ཐོུར་ཟི་ཐྲི་དང་ངོ་འཕྲད་མྱོང་། དེ་དང་བསྟུན་ཧྥ་རན་སིའི་མཚོན་
རྟགས་རིང་ལུགས་ཀྱི་སྙན་ངག་པ་ཨོ་སི་ཋི་རེ་ཡཱ་ཡིས་ཤུགས་རྐྱེན་
ཡང་ཐེབས་མྱོང་། རེལ་ཁེའི་སྙན་ངག་ནི་ཁེར་རྐྱང་དང་སྐྱོ་སྣང། སྟོང་
ཉིད་སོགས་ཀྱིས་ཁེངས་ཤིང་། དེང་རབས་སྙན་ངག་འཕེལ་རྒྱས་ལ་བྱེད་
ལས་མི་དམན་པ་ཐོན་ཡོད།
ཧྲར་ལོར་མའེ་ལ་ཕུལ།
ང་ཡི་མིག་ཟུང་བྲུས་ཀྱང
ངས་སྔར་བཞིན་ཁྱོད་རང་མཐོང་ཐུབ
ང་ཡི་རྣ་བ་གཏན་ཀྱང
ངས་སྔར་བཞིན་ཁྱོད་ཀྱི་སྐད་ཆ་གོ་ཐུབ
རྐང་བ་མེད་ཀྱང
ང་རང་ཁྱོད་ཀྱི་ཉེ་སར་འབྱོར་ཐུབ
ཁ་མེད་ཀྱང
ང་ཡིས་ཁྱོད་ཀྱི་ཆེད་དུ་གསོལ་འདེབས་བྱ་བཏུབ
ང་ཡི་དཔུང་བ་བཅད་ཀྱང
ངས་སྔར་བཞིན་ཁྱོད་ལ་འཐམས་འཁྱུད་བྱ་བཏུབ
ང་ཡི་སེམས་པ་ཁོ་ནས
ལག་པ་ལྟར་དུ
ང་ཡི་སེམས་པ་མནན་ཀྱང
ང་ཡི་དབུགས་ཀྱི་རྒྱུ་བ་ག་ལ་ཆད
ཁྱོད་ཀྱིས་མེ་སྦར་ཏེ་ང་ཡི་ཀླད་པ་བསྲེགས་ནའང
ང་ཡི་ཁྲག་རྒྱུན་གྱིས་སྔར་ལྟར
ཁྱོད་རང་ཐེག་གོ

ཀོའུ་ཁྲུན།

(༡༩༥༦-༡༩༩༣)
ཀོའུ་ཁྲུན།
ཀོའུ་ཁྲུན། (1956 - 1993)
པེ་ཅིང་དུ་སྐྱེས། ཁོང་ནི་ཀྲུང་གོའི་རབ་རིབ་སྙན་ངག་དང་བྱིས་སྒྲུང་སྙན་ངག་གི་
མཚོན་བྱེད་མི་སྣ་རུའང་བགྲངས། 1969ལོར། རིག་གསར་སྐབས་སུ་སློབ་གྲྭ་
དང་ཁ་བྲལ་དགོས་བྱུང༌། ཡུལ་བ་དང་མཉམ་དུ་ཧྲན་ཏུང་བྱང་ཕྱོགས་སུ་འཁྱམ་
སྟེ། ཞིང་བཏབ་ཅིང་ཕག་འཚོས་མྱོང་། 1974ལོར། ཕྱིར་པེ་ཅིང་དུ་ལོག་ནས་ཤིང་
བཟོ་དང་ལྕགས་རྩི་བསྐུ་བ་སོགས་ཀྱི་ལས་ཀ་གཉེར། གཞུག་ནས་ཕྱིའི་རྒྱལ་ཁབ་
སོགས་སུ་འཁྱམ་ཉུལ་ལ་སོང་། 1993ལོར། རང་སྲོག་བཅད། བརྩམས་ཆོས་ལ་
རང་མོས་སྙན་ངག 《མིག་ནག་པོ》 དང་རང་རྣམ་སྒྲུང་དེབ 《དབྱིན་ཨར》
སོགས་ཡོད།
ཀོའུ་ཁྲུན་གྱིས་རང་ལོ་བཅུ་གཉིས་པ་ནས་བཟུང་སྟེ། སྙན་ངག་
འབྲི་འགོ་བརྩམས། ཁོང་གི་ཡབ་ཆེན་ཡང་སྙན་ངག་པ་ཞིག་རེད།
ཁོང་གིས་བྱིས་དུས་སུ་བྲིས་པའི་སྙན་ངག་དག་ནི་ཁོང་གི་ནང་
སེམས་ལྟར་ཤིན་ཏུ་དྭངས་ཤིང་གཙང་བ་ཞིག་རེད། དེ་ནི་རྩྭ་ལོ་རུ་མུ་
ཏིག་ལྟར་ཆགས་པའི་ཟིལ་བ་དང་ཡང་འདྲའོ།།
ཡིན་ནའང་། ཁོང་གི་སེམས་ཁམས་ནི་སྨྱོ་ནད་ཀྱི་ངོ་བོར་གྲུབ་པ་
ཞིག་ཀྱང་རེད།
1979ལོར། ཁོང་གིས་ཡབ་ཆེན་ལ་རོགས་བྱས་ནས་ལྷོ་ཕྱོགས་
སུ་བཅར་འདྲི་ཞིག་ལ་སོང་སྟེ།ཁོང་གཉིས་མགྲོན་ཁང་ཞིག་ཏུ་བསྡད།
སྐབས་དེར་ཟླ་བདུན་པར་ཁེལ་ཅིང་། ཧྲེང་ཧེ་རུ་རླུང་ཤིན་ཏུ་ཆེ་
བས། ཀོའུ་ཁྲུན་ཕྱི་ལ་སོང་བ་ན། རླུང་གིས་སྒོ་མོ་གཏན་སོང་། ཡབ་
ཆེན་གམ་དུ་མེད་ཁར། ཁོའི་ལག་ཏུ་ལྡེ་མིག་ཀྱང་བཟུང་མི་འདུག
ཀོའུ་ཁྲུན་སྒོ་འགྲམ་ནས་ཅི་བྱ་གཏོལ་བྲལ་ཏུ་གྱུར། གློ་བུར་ཏུ། ཁོ་
རང་ཁོང་ཁྲོ་དང་བཅས་སྒེའུ་ཁུང་ནས་མཆོངས་ཏེ་ཅ་ལག་བསྡུ་གསོག་
བྱས།ཁོང་གིས་ཡབ་ཆེན་རྙེད་རྗེས། ང་རང་མྱུར་དུ་པེ་ཅིང་ལ་བུད་འགྲོ།
ཧྲེང་ཧེ་ནས་ངས་དབུགས་ཀྱང་འབྱིན་དཀའོ་ཞེས་སྤོ་བཤད་བྱས།
ཉིན་དེར།ཁོ་རང་མགྱོགས་འཁོར་དུ་བསྡད་ནས་པེ་ཅིང་ལ་ཆས།
རྗེས་སུ་ཀོའུ་ཁྲུན་གྱི་ཆུང་མར་གྱུར་པའི་ཤའེ་ཡེ་ཡང་ཁོའི་ཁ་
གཏད་དུ་བསྡད་འདུག ལམ་ཐག་ཤིན་ཏུ་རིང་བོ་ལས་ཁོ་གཉིས་ཀྱིས་ཁ་
བརྡ་བྱེད་འགོ་ཚུགས།
ངས་ནི་མཚམས་མཚམས་སུ་མི་དང་མིའི་ཐུག་འཕྲད་ནི་གློ་བུར་
བ་ཞིག་དང་ལྡོག་མེད་ཅིག་ཏུའང་འདོད་དེ། ཁྱོད་རང་མི་ཇི་ལྟ་བུ་ཞིག་
ལ་ཐུག་ཚེ། དེ་ལྟ་བུའི་ལས་དབང་ཞིག་གི་མགོ་ཡང་རྩོམ་བྱུང་བར་
འདོད།
དེ་ལྟར་མ་ཡིན་ནམ། གལ་ཏེ། ལོ་ངོ30སྔོན་གྱི་ཉིན་དེར། ཧྲེང་
ཧེའི་རླུང་གིས་ཁང་སྒོ་གཏན་མེད་ཚེ། ཡང་ན། ཀོའུ་ཁྲུན་ལག་ལ་ལྡེ་
མིག་ཡོད་ཚེ། ཁོ་རང་གློ་བུར་ཏུ་འགྲོ་སྲིད་དམ། གལ་ཏེ། ཁོ་རང་མེ་
འཁོར་ས་ཚིགས་སུ་སླེབས་དུས་འཛིན་བྱང་བཙོང་ཚར་ཡོད་ཚེ། ཁོ་
རང་སྐད་ཅིག་ལ་བསྡད་ཡོད་སྲིད། ཡང་ན། ཁོ་རང་རླངས་འཁོར་དུ་
བསྡད་ཀྱང་ཞའེ་ཧྭ་དང་བར་ཐག་ཤིན་ཏུ་རིང་བའི་ས་དེར་ཡོད་ཚེ།
ཁོས་ནི་འཇིག་རྟེན་འདིར་ཤའེ་ཡེ་ཟེར་བའི་བུ་མོ་ཞིག་ཡོད་པ་གཏན་
དུ་ཤེས་མི་སྲིད་དོ།། ཡང་གཅིག་བཤད་ན། ལོ་མང་པོའི་རྗེས་ཀྱི་སྐྱོ་
གར་དེ་མི་འབྱུང་སྲིད་ནའང་ཐང་། ཁོ་རང་ད་ལྟའང་གསོན་ཡོད་ཤས་
ཆེའོ།།
མེ་འཁོར་བགྲོད་མ་ཐག་ཏུ། ངས་ཁྱོད་རང་མཐོང་བྱུང་ངམ། ངས་མི་གཞན་
པ་ཞིག་དང་ཁ་བརྡ་བྱེད་བཞིན་ཡོད། དེ་ནི་འཁྱག་སིབ་སིབ་ཀྱི་སྡོང་བོ་ཞིག་གིས་
བསྒྲིབས་པའི་བར་སྟོང་དང་འདྲའོ།། ནན་ཅིང་ས་ཚིགས་སུ་སླེབས་པ་ན། གཞན་
གྱིས་ཁྱོད་ཀྱི་འདུག་སྟེགས་ཕྲོགས་སོང་ནའང་། ཁྱོད་ཀྱིས་ཅི་ཡང་མི་ལབ་པར་ང་ཡི་
གམ་དུ་འགྲེངས་འདུག ང་ཡི་སྣང་བ་གློ་བུར་མཚར་པོ་ཞིག་ཏུ་གྱུར་ཏེ། ཐོག་མར
ཁྱོད་ཉིད་མིག་ལ་ཐོགས་བྱུང་། ཁྱོད་ཀྱི་ལྟག་རྒྱབ་ཀྱི་གནག་སྣུམ་སྐྲ་ལོའང་ཡིད་ལ་
ཟུག་བྱུང་། དེ་དང་བསྟུན། ངས་ཚོན་སྙུག་བླངས་ནས་ཁྱོད་ཀྱི་གམ་གྱི་མི་རེ་རེ་བྲིས།
ཡིན་ནའང་། ཁྱོད་རང་གཏན་ནས་རི་མོར་འབྲི་ཐུབ་མ་སོང་། ང་ཡི་སྣང་ངོར་ཁྱོད་
རང་ཤིན་ཏུ་མཛེས་པས་ང་ཡི་མིག་ཟུང་ཕྱིར་བདག་བྱ་ཐབས་གཏིང་ནས་རྙེད་མམ་
བྱུང་།
ཀོའུ་ཁྲུན།1979ལོའི་ཟླ7པར་ཤའེ་ཡེ་ལ་ཕུལ་བའི་འཕྲིན་པ།
ཁྲུན་དང་ཤའེ་ཡེ་གཉིས་ཀྱིས་གློག་འོད་ཉམ་ང་བ་ལས་ཁ་བརྡ་དངོས་
སུ་གློད་མགོ་རྩོམ་བྱུང་། ཀོའུ་ཁྲུན་གྱིས་གློ་བུར་ཏུ་མོ་རང་ལ་སྙན་ངག་
གྱེར་ཅིང་། གློག་བརྙན་སྐོར་ནས་ཀྱང་ཁ་བརྡ་བྱས། དེ་ལས་གཞན་མོ་
རང་ལ་རང་ཉིད་ཆུང་དུས་ཀྱི་འདས་དོན་བཤད་ཞོར། ལག་ཏུ་ལྕགས་
སྙུག་ཐོགས་ནས་མོ་རང་རི་མོར་བྲིས། མོ་རང་གིས་ཀོའུ་ཁྲུན་ལ་ལྟ་
ཞོར་ཨ་ལན་སློག་གིན་གདའ།
མཚན་ལམ་རིང་མོ་དེ་ལྟར་འདས་པ་ན། ཞོགས་པའི་ཉི་རྩེ་
འཕྲོས་ཏེ། མེ་འཁོར་ཡང་པེ་ཅིང་དུ་འབྱོར་བྱུང་།
ཀོའུ་ཁྲུན་དང་ཤའེ་ཡེ་གཉིས་དལ་མོར་ཡར་ལངས་ནས་ཅ་
བླངས།
ཀོའུ་ཁྲུན་གྱིས་ཤའེ་ཡེའི་ལག་ཏུ་ཤོག་ཐུམ་ཞིག་བཞག་སོང་།
ཤའེ་ཡེས་ཤོག་ལྷེ་དེའི་ཁ་ཕྱེས་པ་ན།ཀོའུ་ཁྲུན་གྱིས་རང་མིང་དང་
ས་གནས་བྲིས་འདུག་པས། གཟོད་མོ་རང་གི་སྔུན་ལ་ཇ་མའི་ཞྭ་མོ་ལྟ་
བུ་ཞིག་གྱོན་པའི་སྐྱེས་པ་དེ་ནི་རྒྱལ་ཡོངས་སུ་གྲགས་པ་འབར་བའི་
སྙན་ངག་པ་ཀོའུ་ཁྲུན་ལགས་ཡིན་པ་ཤེས་བྱུང་།
ཁོ་རང་བཙལ་དུ་འགྲོའམ་མི་འགྲོ།
མོ་རང་ཐེ་ཚོམ་གྱི་ཀློང་དུ་ཡུན་རིང་ཚུད་རྗེས། མཇུག་མཐར་བུད་
སོང་།
མོ་རང་གིས་སྦྱར་དཀར་སྡོང་བོ་ཤིན་ཏུ་མང་པོ་ཞིག་བརྒྱུད་མཐར།
གཞི་ནས་ཀོའུ་ཁྲུན་ཚང་གི་སྒོ་ཁར་སླེབས་བྱུང་།
ཀོའུ་ཁྲུན་གྱི་ཨ་མས་སྒོ་ཕྱེས་པའི་དུས་སུའང་། མོ་རང་ཤའེ་ཡེ་
ཡིན་པ་སྔར་ནས་ཤེས་འདུག་པ་འདྲའོ།།
ཀོའུ་ཁྲུན་སྒོར་ཡོང་བའི་ཚེ། ཕལ་ཆེར་གཉིད་ཀྱང་སངས་མེད་པ་
ལྟ་བུ་ཞིག་ཏུ་སྣང་བས། མོ་རང་གིས་དེ་ནི་ཇི་འདྲའི་དགོད་བྲོ་ཞིག་རེད་
ཨང་སྙམ། ལྷག་ཏུ་ཀོའུ་ཁྲུན་ནི་ཤུབས་བསྐོན་མེད་པའི་ལྕགས་སྙུག་གློ་
ཁུག་ཏུ་བསྡུས་ཏེ། ལྭ་བར་སྣག་ཚའི་ཁ་དོག་གིས་སྦགས་པར་དགའ་
བའི་མི་ཞིག་ཡིན་པའང་ཤེས་བྱུང་།
ཉིན་དེར། ཤའེ་ཡེས་ཀོའུ་ཁྲུན་ལ་རང་གི་ཧྲེང་ཧེའི་སྡོད་གནས་
བཤད་རྗེས། མོ་རང་ཉིན་འགའི་རྗེས་སུ་པེ་ཅིང་དང་ཁ་བྲལ་དགོས་
ཆུཚུལ་ཡང་ལབ་པས།པེ་ཅིང་དང་ཁ་བྲལ་པའི་ཉིན་དེར།ཀོའུ་ཁྲུན་གྱིས་
མོ་རང་སྐྱེལ་མ་བྱས།
འུ་གཉིས་ཀས་ཅི་ཡང་མ་སྨྲས་མོད། འུ་གཉིས་ཀས་འདི་ནི་མགོ་རྩོམ་པ་ལས་
གྱེས་བརྡ་བཏང་བ་མིན་པ་སེམས་ཀྱིས་ཚོར་ཡོད།
ཤའེ་ཧྭ། 1979ལོའི་ཟླ7པར་ཀོའུ་ཁྲུན་ལ་ཕུལ་བའི་འཕྲིན་པ།
ཀོའུ་ཁྲིན་གྱིས “འུ་གཉིས་ཀས་མེ་འཁོར་ནས་ངོ་ཤེས་པས། ཁྱོད་
ཀྱི་ཨ་མས་ང་མི་ངན་རེད་ཅེས་འཆད་སྲིད་དམ” ཞེས་པ་ན།
ཤའེ་ཡེས “ང་ཡི་ཨ་ཕའི་བཤད་ཚུལ་ལྟར་ན། ཁྱོད་ནི་མི་མཚར་
པོ་ཞིག་རེད། ཡང་ན། མགོ་སྐོར་བ་ཞིག་ཀྱང་ཡིན་སྲིད། གང་ལྟར།
ཁྱོད་རང་མི་ངན་རེད་ཟེར་མཁན་མི་འདུག མེ་འཁོར་ཕར་བགྲོད་ཚུར་
བགྲོད་ཀྱི་དུས་སུ། སྟེང་ཕྱོགས་མིས་བཀངས་པ་རུ་མི་བཟང་མི་ངན་ཅི་
རིགས་གདའ་ཡང་། ཁྱོད་ནི་དེ་དག་ལས་གང་ལའང་མི་གཏོགས། ཁྱོད་
ནི་མི་གཞན་ཞིག་གོ” ཞེས་ལན་བཏབ།
“ཁྱོད་ཀྱིས་ང་ལ་འཕྲིན་ཡིག་བསྐུར་སྲིད་དམ༽མོ་རང་གིས་མེ་
འཁོར་སྒེའུ་ཁུང་ཁར་ཁེན་ནས་དེ་ལྟར་དྲིས།
“བསྐུར་སྲིད” ཁོས་འབབ་སྟེགས་ནས་ལན་བཏབ།
“ ག་ཚོད་ཅིག” ཅེས་པའི་ལན་དུ།
ཀོའུ་ཁྲུན་གྱིས་ལག་ཟུང་ལས་མཐུག་ཚད་ཅིག་བསྟན་པའང་སྒྲུང་
རིང་ཞིག་གི་འཐུག་ཚད་དང་མཉམ་མོ།།
དུས་དེ་ནས་བཟུང་སྟེ། ཕན་ཚུན་ལ་འཕྲིན་ཡིག200 ལྷག་བྲིས་
འདུག
གལ་ཏེ། ངས་ངོ་མ་ཁྱོད་ཀྱི་རྣམ་ཤེས་ཁྱེར་སོང་ཡོད་ཚེ། དེ་ཉིད་རྟག་པར་ཁྱོད་
ཀྱི་གཟུགས་སུ་སྦྲུམ་སྟེ། ཁྱོད་ཀྱི་སྙན་ངག་ང་སར་སྐྱེལ་ཡོང་ངེས། ང་ནི་མཚོ་མཐར་
གཞིས་པའི་བུ་མོ་ཞིག་དང་འདྲ་བར། རྡེའུ་ཡིས་མཚོ་རུ་གཞས་འགུགས་པར་རྣ་བ་
བླགས་ཤིང་། ང་ཡིས་ཁྱོད་ཀྱི་བརྩེ་འཕྲིན་ལས་རང་གི་འབྱུང་འགྱུར་མཐོང་རྒྱུ་བྱུང་
ཚེ་ཇི་འདྲའི་སྤྲོ་ཨང་སྙམ། ཅིའི་ཕྱིར། ངས་ཁྱོད་དང་མཉམ་དུ་མ་འོངས་པར་ལྟ་མ་
ཐུབ་པ་རེད།
ཤའེ་ཡེ། 1979ལོའི་ཟླ8པར།
དེ་རིང་། ཁྱོད་ཀྱི་འཕྲིན་ཡིག་མ་འབྱོར་པས། ང་རང་ཁོ་ཆད་བྱུང་།
ཀོའུ་ཁྲུན། 1979ལོའི་ཟླ8པའི་ཚེས29ཉིན།
བརྩེ་བ་ནི་བཀགས་ཀྱང་མི་ཁོག་པ་ལྟར། གཞོན་ནུ་ཕོ་མོ་འདི་
གཉིས་ཀྱི་སྣང་བ་ཡང་འོ་ཆུ་ལྟར་ཕན་ཚུན་ལ་འདྲེས་པར་གྱུར། བརྩེ་
དུང་གིས་ན་ཆུང་འདི་གཉིས་ལ་སྦྲང་རྩི་ལྟར་མངར་ཞག་གནང་བཞིན་
ཡོད་ལ། དེ་ལྟར་དུ་མནར་གཅོད་ཀྱང་སྩོལ་བཞིན་གདའ།
ཀོའུ་ཁྲུན་གྱིས་གློག་བརྙན་ལ་ལྟ་སྐབས། གློ་བུར་ཏུ། སྨྱོ་ཧམ་ཚ་བོ་
དང་བཅས་ཤའེ་ཡེ་ཡིད་ལ་དྲན་ཐེངས་རེར། དེ་མ་ཐག་ཏུ་གློག་བརྙན་
ཁང་ནས་སྒོར་བུད་དེ། ཁྲོམ་སྲང་དང་གཙང་འགྲམ་དུ་རྒྱུག་ཞོར་མོ་
རང་གི་མིང་ནས་གྲངས་མེད་འབོད་པ་རེད།
1983ལོའི་ཟླ8པའི་ཚེས8ཉིན། ཀོའུ་ཁྲུན་དང་ཤའེ་ཡེ་གཉིས་
ལོ་ངོ་བཞིའི་རིང་ལ་རང་རང་སར་བསྡད་དེ། མངར་ལ་སྐྱུར་པའི་བརྩེ་
དུང་གི་འཚོ་བ་བསྐྱལ། མཇུག་མཐར། དམངས་སྲིད་ཁང་དུ་སོང་ནས་
གཉེན་སྒྲིག་དཔང་ཡིག་བླངས།
བཟའ་ཚང་དུ་གྱུར་རྗེས། ཀོན་ཁྲུན་གྱིས་བྱིས་པ་ལྟར་ཡོད་ཚད་
ཤའེ་ཡེ་ལ་རྟེན་བཞིན་གདའ། ངས་ཅི་ཞིག་བསྒྲུབ་འོས་པ་རང་ཉིད་
ཀྱང་རྨོངས་པར་གྱུར་ནའང་། ངས་ཅི་ཞིག་བསྒྲུབ་དགོས་པ་ཤེས་
བཞིན་ཡོད། གལ་ཏེ། ང་རང་ཕམ་པར་གྱུར་ཏེ། འཇིག་རྟེན་གྱི་སྒོ་མོ་
མཐའ་དག་གིས་ཙིར་ཙིར་ཅེས་ང་རང་བསྐྲད་པའི་ཚེ། ཁྱོད་ཀྱི་ལག་
ཟུང་སྔར་ལྟར་ང་ལ་བསྲིང་སྲིད་དམ། ང་རང་འཇིག་རྟེན་འདི་ལ་ཏོག་
ཙམ་ཡང་མི་བསྙེངས་མོད། ང་ཡི་ཤེས་རབ་དང་རང་གཅུན་ནུས་པས་
ཁྱོད་ལ་བསྔོ་ཅི་ཡང་མི་ཐོགས་པར་ཤིན་ཏུ་སྐྲག་གོ།
ཁོ་རང་ཤའེ་ཡེ་ལ་ཇི་ལྟར་དགའ་ནའང་། འཚོ་ཚིས་ནམ་ཞར་མོ་
རང་ལ་བརྟེན་ཏེ། ཕྱི་ལ་འགྲོ་བ་ཤིན་ཏུ་ཉུང་བར་མ་ཟད། སྔོ་ཚོད་སོགས་
ཅི་ཡང་ཉོ་མི་སྲིད། ཐ་ན། ལྭ་བ་ཅི་ཡང་གྱོན་ནའང་ཤའེ་ཡེའི་ཁ་ལ་ཉན་
ངེས།
དུས་རབས་དེར། མི་རྣམས་སྨྱོ་ཧམ་ཚ་བོས་སྙན་ངག་ལ་ཟེར་སྒྲོས་
དང་བཅས་འཐམས་བཞིན་པ་དང་སྟབས་ཁེལ་ཏེ། ཀོའུ་ཁྲུན་རྒྱལ་ཕྱི་
ནང་གཉིས་ཀྱི་སློབ་ཆེན་གྱིས་གདན་འདྲེན་ཞུས་ཏེ་འཆད་ཁྲིད་བགྱི་རུ་
འཇུག་གིན་འདུག ཁོ་རང་ཁྱིམ་དང་བྲལ་ཐེངས་རེར་ཤའེ་ཡེ་གམ་དུ་
ཁྲིད་པར་མ་ཟད། ཁོང་གིས་གཏམ་བཤད་སྐབས་སུའང་མོ་རང་གིས་
ཕྱི་ནས་བསྒུག་དགོས་པ་རེད།
འོན་ཀྱང་། “དངོས་ཡོད” ཅེས་པའི་ཐ་སྙད་ནི་གླེང་འོས་པ་ཞིག་
མིན་ཏེ། བཟའ་ཟླ་ཡོད་ཚད་ལྟར་སྒོར་མོ་ནི་དལ་མོར་དལ་མོར་མི་
རྣམས་མགོ་ན་བར་བྱེད་པའི་རྒྱུ་ཉག་གཅིག་གོ།
རྩོམ་པ་པོ་ལས་སྙན་ངག་ངག་པ་ནི་རྩོམ་ཡོན་ཆེས་ཉུང་བའི་
རིགས་སོ་ཞེ་ནའང་ཐལ་མི་ཆེ་སྟེ། ནམ་རྒྱུན་སྒོར3-5ལས་མེད་དོ།། དེ་
ལྟ་བུའི་ཨང་ཀིས་འཚོ་ཚིས་ཀྱི་དགོས་མཁོ་བསྐང་ཐུབ་བམ།
འཚོ་ཚིས་ཉིན་རྒྱུན་དབུལ་ཕོངས་ཀྱི་གནས་སུ་ལྷུང་བཞིན་འདུག
ཤའེ་ཡེ་ཡང་ཉིན་རེ་རེ་ལས་སེམས་ཁྲལ་གྱི་གཡང་དུ་ལྷུང་སྟེ། མོ་
རང་གི་རེ་བར་ཀོའུ་ཁྲུན་ཡང་སྐྱེས་པ་གཞན་དག་དང་འདྲ་བར་ངེས་
གཏན་གྱི་བྱ་བ་ཞིག་ཡོད་ཚེ། དབུལ་ཕོངས་ཀྱི་དཀའ་སྡུག་འདི་ཡང་
སེལ་འགྲོ་བར་སྙམ།
འོན་ཀྱང་། ཀོའུ་ཁྲུན་ནི་སྙན་ངག་ཁོ་ན་འབྲི་མཁན་ཞིག་ལས་
འཚོ་ཐབས་གཞན་པ་ཅི་དང་གང་ལའང་རྨོངས་པ་ཞིག་སྟེ། ཀོའུ་ཁྲུན་
གྱིས། “ང་ནི་སྙན་ངག་གི་ཆེད་དུ་སྐྱེས་པ་ཡིན་པས། འཇིག་རྟེན་པའི་
བྱ་བ་ཙག་ཙིག་གིས་སྙན་ངག་གསར་རྩོམ་ལ་བར་ཆད་བགྱི་མི་འོས་
སོ” ཞེས་པ་ལྟ་བུའོ།།
ཐེངས་ཤིག་ལ། ཀོའུ་ཁྲུན་དང་ཤའེ་ཡེ་གཉིས་སྙན་ངག་པ་ཧྲའོ་
ཐེན་ལ་བསྐོར་རྒྱག་ཏུ་ཕྱིན་པའི་ཚེ།ཧྲའོ་ཐེན་ན་རེ། “ཁྱེད་གཉིས་ཅིའི་
ཕྱིར་ས་འོག་ལྕགས་ལམ་ལ་བསྡད་ནས་མ་ཡོང་བ་ཡིན། ལྕགས་ལམ་
མེ་འཁོར་དུ་བསྡད་ཚེ་ཟུར་གཅིག་རེད” ཅེས་ལབ་པ་ན།
ཀོའུ་ཁྲུན་གྱིས “ངེད་གཉིས་ལ་ཟུར་གཅིག་ཀྱང་མེད” ཅེས་ལན་
བཏབ།
ཉིན་ཞིག་ལ། ཁོང་ལ་རྩོམ་ཡོན་སྒོར100ཐོབ་བྱུང་། དེ་ནི་ཁོང་ལ་
ཐོབ་པའི་རྩོམ་ཡོན་ལས་ཆེས་མཐོ་ཤོས་ཀྱང་རེད། ཀོའུ་ཁྲུན་སྤྲོ་བས་
བརྟས་ཏེ་མོ་རང་གི་ལག་པར་འཇུས་ནས་སྒོར་མོ་དངུལ་བྱང་དུ་བཞག་
པར་ཁྲིད། སླར་ཡང་སྒོར10བླངས་ནས་སྔོ་ཚོད་འགའ་ཉོས་ཤིང་། རང་
ལའང་རྟེན་འབྲེལ་ཞུས།
1987ལོར། ཤའེ་ཡེ་ཀོའུ་ཁྲུན་དང་འགྲོགས་ནས་ཨོ་གླིང་དུ་
སོང་། ཁོང་གཉིས་ཀྱིས་ཤའེ་ལན་གསར་བའི་གླིང་ཕྲན་ཞིག་ནས་
གནས་བཅའ་བར་ཐག་བཅད། ཁོང་གཉིས་ཀྱིས་འདས་ཟིན་པ་ནི་ཕྱིར
མི་ལྡོག་པའི་འཚོ་བ་བབ་ཆགས་ཤིག་ཡིན་པར་རེ་བ་འཆང་བཞིན་
འདུག
ཀོའུ་ཁྲུན་གྱིས་གླིང་ཕྲན་དེ་ནས་ཁང་བ་ཐབས་ཆག་ཅིག་ཉོས།
ཁོང་གཉིས་ཀྱིས་རི་མགོ་ནས་རྡོ་བ་སྐྱེལ་ནས་ཁང་བའི་ཀླད་བཀབ།
རང་འབབ་ཆུ་མེད་པས་ཁང་ཐོག་ཏུ་ཆུ་གསོག་རྫིང་བུ་ཞིག་བསྐྱིལ་
ནས་ཁྲུས་ཁང་བཟོས།
དེའི་རྗེས་སུ། ཁོང་གཉིས་ལ་བུ 《མོར་ཨར》 བཙས། འོན་ཀྱང་།
བྱིས་པས་ཁྱིམ་ཚང་དེར་བདེ་སྐྱིད་ཀྱི་སྤྲོ་བ་ཅི་ཡང་གནང་ཐུབ་མ་སོང་།
ཀོའུ་ཁྲུན་བྱིས་པར་མི་དགའ་བས། ཁོས་རང་གི་བུ་ས་གནས་ཀྱི་
ཚོ་དཔོན་སར་བསྐྱལ་ནས་སྙོར་དུ་བཅུག་སྟེ། ཤའེ་ཡེ་ལ་ཡང་བྱིས་པར་
བསྐོར་རྒྱག་ཏུ་མི་འཇུག
ཁོ་ཚོའི་ཕྱི་རྒྱལ་གྱི་འཚོ་བ་ནི་ཤིན་ཏུ་ཐབས་ཆག་ཅིག་རེད། ཀོའུ་
ཁྲུན་གྱི་དབང་རྩ་ཡང་ཉིན་ཉིན་རྒྱུན་ལྡན་དུ་གནས་ཐུབ་བཞིན་མི་
འདུག
ཀོའུ་ཁྲུན་གྱིས་གླིང་ཕྲན་དུ་དེ་ཕོ་ཤིན་ཏུ་མང་པོ་ཞིག་གསོས་ཡོད།
ཁྲིམས་འཛིན་མི་སྣས་ཁྱིམ་མཚེས་འཚོ་བར་ཤུགས་རྐྱེན་ཐེབས་པར་
དོགས་ཏེ། ཁོང་ལ་དེ་ཕོ་འགའ་གསད་དགོས་ཚུལ་ལབ། ནུབ་གླིང་ནི་
ཁྲིམས་སྐྱོང་རྒྱལ་ཁབ་ཏུ་ཚུགས་པས། ཁོར་ཐེངས་འགར་གོ་བརྡ་སྤྲད་
ཀྱང་སྔར་ལྟར་མ་མཉན། མཇུག་མཐར་དམངས་སྡོད་རྣམས་ཀྱིས་
ཁྲིམས་ངོས་ནས་ཚོགས་སྤྱིའི་རེ་འདུན་ལྟར་ཞུ་གཏུག་བྱས་པར་བརྟེན།
ཁྲིམས་ཁང་གིས་བཅད་ཁྲ་སྦྱར་ཏེ། རེ་བར་རང་འགུལ་གྱིས་དོན་དེ་
ཐག་གཅད་རོགས། དེ་ལྟར་མ་བགྱི་ཚེ་དྲག་སྤྱོད་ཀྱིས་ཐག་གཅོད་བྱ་རྒྱུ་
ཞེས་ཐ་ཚིག་བསྒྲགས།
དོན་རྐྱེན་འདིའི་མཇུག་བསྡུ་ཚུལ་ལའང་ཀོའུ་ཁྲུན་ཁྱད་གཤིས་
བླ་ལྷག་ལྡན་ཏེ། དགོང་མོ་དེར། ཀོའུ་ཁྲུན་གྱིས་གྲི་ལོ་ཞིག་བཟུང་
སྟེ། གཅིག་པུར་བྱ་ར་རུ་སོང་ནས་སྨོས་པ་ལྟར་ཁོས་སྐད་ཅིག་ལ་བྱ་
སྐེ་མང་པོ་བཅད། སྐད་ཅིག་ལ་བྱ་རོ་དང་ཁྲག་གིས་ས་གཞི་བཀངས།
དེའི་རྗེས་སུ། ཀོའུ་ཁྲུན་གྱིས་བྱ་མགོ་རྣམས་སྒྱེ་མོ་ཞིག་ཏུ་བཅུག་སྟེ་
ཚོགས་ཁུལ་དཔོན་པོར་སྤྲད་པ་ན། ཚོགས་ཁུལ་དཔོན་པོ་་ཧ་ལས་ཤིང་
དངངས་པར་གྱུར་ཏེ་ཡུལ་དངོས་ནས་བྲོས་སོང་སྐད།
དོན་དངོས་སུ། ཀོའུ་ཁྲུན་གྱི་མི་གཤིས་སུ་སྡར་གཤིས་གྲུབ་ཡོད་
ནའང་ཐང་། གཅིག རིག་གནས་གསར་བརྗེ་ཆེན་མོ་མགོ་རྩོམ་མ་ཐག་
ཏུ༑ ཀོའུ་ཁྲུན་ལོ་ན10རེད། སྐབས་དེར། མི་ཞིག་གིས་སྲང་ལམ་ཁ་
གཏད་ཀྱི་གྱང་ངོས་སུ་རིག་གསར་དང་འབྲེལ་བའི་སྦྱར་ཡིག་ཆེན་པོ་
ཞིག་སྦྱར་སོང་། སྦྱར་པའི་སྐབས་སུ་བསམ་གནག་བྱས་པ་ཅི་ཆའང་
སྦྱར་ཡིག་ཁ་ཕྱིར་བསྐོར་ནས་སྦྱར་སོང་བས། ལམ་འགྲོ་བ་མང་པོས་
བསྐོར་ཏེ་འཚུབ་རྒྱག་འཆི་ལ་ཉེ་བ་བྱས་བྱུང་། སྦྱར་ཡིག་སྦྱར་མཁན་དེ་
བཟུང་ནས་མི་གཏོང་བར་མགོ་བོ་མནན་ཏེ། རྡོག་ཐོས་དེད། ཡུན་རིང་
ལ་གསར་བརྗེ་མཚོན་པའི་ཁོང་ཁྲོ་ཡིས་འཐབ་རྩོད་བྱས་སོང་། ཀོའུ་
ཁྲུན་གྱིས་ཐོག་དང་པོར་སྒེའུ་ཁུང་སྲུབས་ཀ་ནས་ཕྱི་རོལ་ལ་བལྟས་
མོད། རྗེས་ནས་ཁོ་རང་དངངས་པར་གྱུར་ཅིང་ངོ་མདོག་སྐྱ་བོར་གྱུར་
ནས་སྒེའུ་ཁུང་ཕྱི་རོལ་ལ་ཐེངས་གཅིག་ཀྱང་ལྟ་མི་ཕོད་པར་གྱུར། དུས་
དེ་ནས་ཁོ་རང་མི་ལ་བཞའ་ཞིང་མིག་ཟུང་ལ་གཡོལ་མཁན་ཞིག་ཏུ་
གྱུར་པར་མ་ཟད། ཛ་དྲག་ཆེ་བའི་སྒྲ་ལའང་གཡོལ་བར་བྱེད་དོ།། དེ་
ལྟ་བུའི་བྱིས་དུས་ཀྱི་མྱོང་བརྒྱུད་ཀྱིས་ཀོའུ་ཁྲུན་གྱི་སེམས་ཁམས་ལ་
འདག་ཏུ་མེད་པའི་རྨ་ཁ་ངན་པ་བཟོས་པ་གདོན་མི་ཟའོ།། དེའི་རྐྱེན་
གྱིས། མུན་ནག་གིས་ང་ལ་མིག་ཟུང་ནག་པོ་ཞིག་སྤྲད་བྱུང་ཞེས་པ་
སོགས་ཀྱང་ཁོང་གི་སྔ་མོའི་དུས་ཀྱི་སེམས་ཁམས་ལས་གྲིབ་མ་ལྟར་
དབྱེ་ཐབས་བྲལ་ཏོ།། གཉིས། “ང་དང་ཀོའུ་ཁྲུན་གཉིས་ཐོག་མར་
ངོ་ཐུག་པའི་དུས་ཚོད་ནི1979ལོའི་ལོ་འགོ་ཡིན། ཁོའི་ཨ་ཅེས་ཁོ་
རང 《དེ་རིང》 རྩོམ་སྒྲིག་ཁང་དུ་ཁྲིད་ཡོང་། ཉིན་དེར། ང་དང་པའེ་ཏོ་
སོགས་ཀྱིས་དུས་དེབ་དཔར་བཞིན་ཡོད། ཀོའུ་ཁྲུན་སྒོ་ནས་འཛུལ་མ་
ཐག་ཏུ་བྱིས་པ་སྐྲག་ཤོར་ཞིག་དང་འདྲ་བར་ཨ་ཅེའི་ཕག་ཏུ་ཡིབ་ནས་
སྐད་ཆ་ཚིག་གཅིག་ཀྱང་མི་སྨྲ། མིག་ཟུང་ཡང་སྐྲག་ཉམས་དང་བཅས་
ང་ལ་ཧད་འདུག་པས། ངས་ཁྱོད་ལ་གཅར་ནི་མ་གཅར་མོད། ཁྱོད་ལ་
ཅི་བྱུང་ཞེས་དྲིས་པ་ན། ཁོའི་ཨ་ཅེ་ཀོའུ་ཤང་གིས་ཀོའུ་ཁྲུན་འདི་རུ་སྙན་
ངག་གི་མ་ཕྱི་བསྐྱལ་ཏུ་ཡོང་བ་རེད”ཅེས་ལན་ལྡོན་བྱུང་། ངས་ལག་པ་
ཕར་བསྲིངས་པ་ན། ཁོས་སྙན་རྩོམ་གྱི་ཕྱི་མོ་བདག་གི་ལག་ཏུ་བཞག་
སོང་།° མཱང་ཁི་ན་རེ1992ལོའི་ཟླ2པའི་དཔྱིད་མགོར། ང་ཚོ་བྷོ་ལཱེན་
སྒྱུ་རྩལ་དུས་ཆེན་ཞིག་ལ་ཞུགས་པ་ཡིན། ཀོའུ་ཁྲུན་ཡང་སྐབས་དེར་
བྷོ་ལཱེན་ན་བཞུགས་ཤིང་། ཁོ་རང་འཇར་མན་གྱི་ཐེབས་རྩ་ཚོགས་པ་
ཞིག་གིས་གདན་འདྲེན་ཞུས་ཏེ་ལོ་གཅིག་ལ་བསྡད་དགོས་པའི་རྩོམ་
པ་པོ་ལས་གཅིག་རེད། སྐབས་དེར།རྩ་འཛུགས་ཚོགས་པས་ཀོའུ་ཁྲུན་
གྱི་ཁྱིམ་ཚང་འགྲོ་སོང་བསྲི་ཚགས་ཆེད་དུ་ང་རང་ཁོ་ཚང་ལ་བསྡད་
དགོས་ཚུལ་ལབ་པ་ན། ཀོའུ་ཁྲུན་ངེད་གཉིས་ཀ་འཐད་པ་བྱུང་མོད།
ང་རང་ཉིན་འགར་བསྡད་པས། ཀོའུ་ཁྲུན་གྱི་འཚོ་བ་རོལ་ཚུལ་ལ་བར་
ཆད་བཟོས་སོང་། ང་ཚོས་ཉིན་རྒྱུན་ཆང་འཐུང་ཞོར་ཁ་བརྡ་བྱས་ནས་
ཧ་ཅང་འཕྱི་འགྲོ་ཞིང་།ཀོའུ་ཁྲུན་གྱིས་རྒྱུན་པར་གྱང་ཕག་ནས་ཁ་རོག་
གེར་བལྟ་ངེས།ཁོས་ཆང་མི་བཏུང་ཞིང་སྐད་ཆའང་མི་སྨྲ།མཱང་ཁི་སླར་
ཡང་ན་རེ་ངས་ཐོག་མར་ཁོ་ནི་སྡར་མ་ཞིག་རེད་སྙམ། ཐ་ན། ཆང་ཡང་
བཏུང་མི་ཕོད་མོད། རྗེས་སུ་རྩུབ་སྤྱོད་ཀྱིས་ཁེངས་པའི་མི་ཞིག་ཡིན་པ་
ཡཱང་ལེན་ཁ་ནས་གོ་བྱུང་།༠ ཤའེ་ཧྭ་ན་རེ་འཇིག་རྟེན་ཧྲིལ་བོས་ང་ལ་
བརྙས་བཅོས་བྱེད་འདུག་ཅེས་ཁྲོ་བ་ཞི་ཐབས་སུ་དམིགས་བསལ་ལམ་
ཀོའུ་ཁྲུན་ཁྱད་གཤིས་ཐབས་ལམ་སྤྱད། ཁོ་རང་རི་མགོར་འགོས་ནས་
གང་འདོད་དུ་སྡོང་བོ་ས་བཅད་རྡོ་བཅད་བྱས། ཏག་ཏགཀོའུ་ཁྲུན་གྱིས་
གཟའ་འཁོར་གཅིག་ལ་སྡོང་བ་བཅད་སོང་།
ཀོའུ་ཁྲུན་གྱིས་ཤའེ་ཡེ་ལ་བྱུགས་རྫས་བསྐུ་རུ་མི་འཇུག དེ་ལྟར་
ཤའེ་ཡེས་ཆུ་རྐྱལ་ལྭ་བ་གྱོན་ནས་མཚོར་འཇུག་པའང་ཁོ་རང་འཐད་
མི་སྲིད།
ཉིན་ཞིག་ལ། ཀོའུ་ཁྲུན་དང་ཤའེ་ཧྭ་གཉིས་ཚོང་ཁྲོམ་ཆུང་ཆུང་
ཞིག་བརྒྱུད་ནས་འགྲོ་སྐབས། ཤའེ་ཡེས་སྦལ་བའི་རྩེད་ཆས་ཆུང་ཆུང་
ཞིག་མཐོང་བྱུང་། མོ་རང་གིས་བུ་ཆུང་མོར་ཨར་ལ་དེ་ཉོ་དགོས་སྙམ་
སྟེ་ཨ་སྒོར་གཉིས་སྟེར་བར་འགྲོ་བའི་ཚེ། ཀོའུ་ཁྲུན་ནི་གཅེས་ལངས་
སུ་བཏང་བའི་བྱིས་པ་ཞིག་ལྟར་སར་བསྡད་ནས་འགྲོ་ཁ་མ་ཉན། ཤའེ་
ཡེ་ཕྱིར་ཐོན་རྗེས།ཁོའི་ཚུགས་ཀ་མཐོང་སྟེ་ཁོང་ཁྲོ་དང་བཅས་ངུས།མོ་
རང་གིས་ཅ་ལག་ཉོ་ཐེངས་རེར་ཁོས་རྒྱུན་པར་དེ་ལྟར་བྱེད་ངེས།
དབུལ་ཕོངས་ཀྱིས་མཚམས་ལན་རེར་མི་ནི་དེ་ལྟ་བུའི་འཇིགས་
ཡེར་བ་ཞིག་ཏུ་བཏང་འགྲོ། ཀོའུ་ཁྲུན་ཉིན་རེ་ལས་ཀྱང་འཁོར་བར་
སྐྱོ་བ་སྐྱེ་ཡི་འདུག རྟག་པར་མཉམ་དུ་རང་སྲོག་གཅད་ཅེས་ཡང་
ཡང་བཟླས་པས། ཤའེ་ཡེ་ལས་ཞུགས་སྐབས་དང་ཕྱིར་རི་འདབས་སུ་
ལོག་པའི་སྐབས་ཀྱང་ཀོའུ་ཁྲུན་འཆི་སོང་མེད་དམ་སྙམ་སྟེ་ཉིན་རྒྱུན་
སེམས་ཁྲལ་དུ་ཚུད་ཀྱིན་འདུག
གླིང་ཕྲན་དུ་ཚོང་ལས་དང་བཟོ་ལས་ཅི་ཡང་མེད་པས། བྱ་བ་རྙེད་
དཀའ་བའི་གནས་སུ་གྱར། འཚོ་ཚིས་ཆེད་དུ་ཤའེ་ཡེས་མཐའ་འཁོར་
གྱི་གྲོང་ཁྱེར་ནས་ལས་ཀ་ཙག་ཙིག་གཉེར། མོ་རང་གིས་གྲོང་ཁྱེར་
ནས་གྲོགས་པོ་རེ་འགའ་ངོ་ཤེས་ཤིང་། མོ་རང་ནི་ལྷན་སྐྱེས་ནས་ཡག་
གིས་བརྒྱན་ཡོད་ལ། ལྷག་ཏུ་སྤྱི་འབྲེལ་ལའང་ངར་བའི་རྐྱེན་གྱིས་ཞའེ་
ལན་གསར་བའི་སྐྱེས་པ་ཞིག་གི་བློར་མོ་རང་བབས་སོང་།
མ་གཞི་ཤའེ་ཡེ་ཡང་བུད་མེད་ཅིག་ཡིན་པས། མོ་རང་གིས་ཀྱང་
འཇིག་རྟེན་པའི་འཚོ་བ་རོལ་འདོད་ངེས། མ་མཐའ་ཡང་ལྟོ་སྡུག་གོས་
སྡུག་མྱོང་མི་དགོས་པའི་འཚོ་བ་ཞིག་རོལ་འདོད་ངེས། འོན་ཀྱང་། མོ་
རང་གི་སེམས་ཀྱི་སྐྱ་ཡ་ནི་ཀོའུ་ཁྲུན་ཁོ་ན་རེད། ཀོའུ་ཁྲུན་གྱིས་ཀྱང་
མོ་རང་གིས་འཇིག་རྟེན་པའི་ལུགས་ལྟར་འཚོ་འཚིས་ལ་འབད་པ་མོས་
མཐུན་བྱེད་བཞིན་མི་འདུག
དུས་དེར། ཀོའུ་ཁྲུན་ཡང་མིང་ལ་ཡུན་ཨར་ཞེས་པའི་བུད་མེད་
ཅིག་ལ་ཆགས་སོང་།
ཡུན་ཨར་གྱིས་སྔོན་ཆད 《སྙན་ངག་དུས་དེབ》 ཀྱི་རྩོམ་སྒྲིག་
པའི་འགན་ཁུར་མྱོང་། ཀོའུ་ཁྲུན་གྱིས་མོ་རང་ཞའོ་ལན་གསར་བ་རུ་
ཡོང་བའི་འགྲོ་ལུགས་བསྒྲུབ་རོགས་བྱས་པས། མོ་རང་དང་ཤའེ་ཧྭ་
གསུམ་པོས་གླིང་ཕྲན་དེ་ནས་འཚོ་བ་མཉམ་དུ་རོལ་བཞིན་གདའ།
ཀོའུ་ཁྲུན་ནི་སྟོང་བསམ་རིང་ལུགས་པ་ཞིག་ཡིན་པས། ཁོང་གིས་
ཤའེ་ཡེ་དང་ཡུན་ཨར་བར་ལ་རྩོད་ཉོག་མི་འབྱུང་བར་རེ་བ་འཛིན་
བཞིན་འདུག
ཡུན་ཨར་ཕྱི་བཟའ་མར་གྱུར་པའི་རྐྱེན་གྱིས་ཀོའུ་ཁྲུན་དང་ཤའེ་
ཧྭ་གཉིས་ཀྱི་བརྩེ་བར་རྨང་ནས་གས་ཆག་ཤོར་སོང་། ཁོང་གཉིས་
ཀྱིས་ཉིན་རྒྱུན་ཁ་འཛིང་བྱེད་བཞིན་ཀོའུ་ཁྲུན་གྱི་སེམས་སུའང་གཉེན་
འཐོར་དགོས་པའི་འདུན་པ་སྐྱེས།
ཏག་ཏག་སྐབས་དེར། ཡུན་ཨར་གྱིས་ཞའེ་ལན་གསར་བའི་
སྐྱེས་པ་ཞིག་གི་གཉེན་འདུན་དང་དུ་བླངས་ཏེ། ཀོའུ་ཁྲུན་མཐའ་ཁ་རུ་
སྤྱུགས་སོང་།ཀོའུ་ཁྲུན་གྱིས་ཡུན་ཨར་དང་ཞའེ་ཧྭ་གཉིས་ཀྱིས་ཁོ་རང་
བསྐྱུར་སོང་ཁར། སྟོང་བསམ་ཀློང་གི་འཚོ་བས་ཀྱང་ཁོ་ལ་རྒྱབ་འགལ་
བྱས་སོང་བར་སྙམ།
1993ལོའི་ཟླ10བའི་ཚེས8ཉིན། ཀོའུ་ཁྲུན་གྱིས་སྟ་རེ་བཀོལ་ཏེ།
རང་ཉིད་ཆེས་དགའ་སའི་བུད་མེད་ཤའེ་ཡེ་བསད་རྗེས། རང་ཉིད་ཀྱང་
སྒོ་འགྲམ་གྱི་སྡོང་བོ་ཞིག་ཏུ་དཔྱངས་ལ་བཏགས་སོང་།
དུས་དེ་ནས་བཟུང་སྟེ། དབུ་རུ་ཞྭ་མོ་དཀར་པོ་གྱོན་པའི་བྱིས་སྒྲུང་
ཕོ་ཉ་རུ་བསྙད་པ་གང་དེ། འདྲ་པར་ཁོ་ན་རུ་མ་གཏོགས་མཇལ་རྒྱུ་མི་
འདུག
ཁོང་གིས་ཅིའི་ཕྱིར་དེ་ལྟའི་རྩུབ་སྤྱོད་ཅིག་བཀོལ་དགོས་བྱུང་སོང་
ངམ།
ལ་ལས་བཤད་ན། དེ་ནི་གློ་བུར་བའོ།། ཁོང་གི་ཁ་ཆེམས་སུ་
བལྟས་ན། ཁོ་ལ་ཤའེ་ཡེ་གསད་པའི་ཀུན་སློང་མི་འདུག ཁོང་གིས་མོ་
རང་ལ་གཅར་བསམ་ནའང་། ལམ་ལྷོངས་མ་བྱུང་བར་མོ་རང་ཤི་སོང་
བའོ་ཞེས་འཆད་བཞིན་འདུག
ཡང་ལ་ལས་བཤད་ན། ཤའེ་ཡེའི་སྐད་ཆའམ་བྱ་སྤྱོད་ཅི་རིགས་
ཤིག་གིས་ཁོང་སྨྱོས་སུ་བཅུག་ཡོད་སྲིད་ཅེས་ཀྱང་སྨྲའོ།།
ཡང་ལ་ལས་བཤད་ན། སྐབས་དེར་ཁོ་རང་སྨྱོས་ཡོད་པར་བཤད།
ལོ17འགོར་སོང་ནའང་། ཀོའུ་ཁྲུན་དང་ཤའེ་ཡེ་གཉིས་ཀྱི་རླངས་
འཁོར་སྔར་ལྟར་གླིང་ཕྲན་ཆུང་ཆུང་དེར་ལུས་འདུག ཁོང་གཉིས་ཀྱི་
ཁང་བའི་མཐའ་ཁ་རྩྭ་ཕོན་སྐྱ་བོས་ཁེངས་ཤིང་། ཞུམ་མེད་ཀྱི་སྡོང་བོས་
རླངས་འཁོར་སྒེའུ་ཁུང་ཕིགས་ནས་སྐྱེས་འདུག
ཁོང་གཉིས་ཀྱི་བུ་ཆུང་མོར་ཨར་གྱིས་གནའ་ནས་ད་བར་དུ་གླིང་
ཕྲན་དེ་ནས་འཚོ་བ་བསྐྱལ་ཅིང་། ད་ལྟ། ཞའོ་ལན་གསར་བའི་ཨོར་ཁུ་
ལོར་སློབ་ཆེན་ནས་སློབ་གཉེར་བྱེད་བཞིན་ཡོད།
ཀོའུ་ཁྲུན་བཟའ་ཟླ་གཉིས་ཚེ་འཕོས་རྗེས། ཁོང་གི་གྲོགས་པོ་
ཚོས་“མོར་ཨར་ཐེབས་རྩ་ཚོགས་པ”ཞེས་པ་ཞིག་བཙུགས་ནས་ཁོའི་
ནར་སོན་དང་སློབ་གསོ་ལ་འགན་ཁུར། ཁོས་ད་ལྟ་སློབ་ཆེན་འདོན་
བཞིན་པའི་འགྲོ་གྲོན་ཡང་ཐེབས་རྩ་ཚོགས་པ་དེ་ནས་ཐོབ་པ་རེད།
གཉེན་ཉེ་ཚོས་མོར་ཨར་གྱིས་རང་གི་ཕ་མ་གཉིས་ཀྱི་སྐྱོ་གར་
དེ་མི་ཤེས་པའི་ཆེད་དུ་ཁོར་དགྱ་ཡིག་བསླབ་ཏུ་མ་བཅུག ཞའོ་ལན་
གསར་བ་རུ་ཀོའུ་ཁྲུན་ཤེས་མཁན་ཤིན་ཏུ་དཀོན་པས། ཁོས་ད་ལྟའང་
ཕ་མ་གཉིས་འདས་རྐྱེན་མི་ཤེས་སོ།།

ཤའེ་ཡེ། (1958-1993)

པེ་ཅིང་དུ་སྐྱེས། སྙན་ངག་དང་བརྩམས་སྒྲུང་། ལྷུག་རྩོམ་རེ་
འགའ་བྲིས་མྱོང་མོད། ཀོའུ་ཁྲུན་ལ་ཁྱིམ་གཞིའི་དྲོད་ཁོལ་བསྐྲུན་
སླད་ཕུགས་བསམ་དོར་སོང་སྐད། གོ་གསུམ་ལོར་ཁྱོ་གས་སྟ་རེ་སྤྱད་
དེ་བསད་པར་སྨྲ།
ཀོའུ་ཁྲུན་གྱི་སྙན་ངག་ཚན་པ་ལྔ།
མི་རབས་གཅིག
མུན་ནག་གིས་ང་ལ་མིག་ཟུང་ནག་པོ་ཞིག་སྤྲད་བྱུང
ང་ཡིས་དེ་ཉིད་སྤྱད་དེ་འོད་སྣང་བཙལ
ཚོར་བ།
གནམ་ཡང་སྐྱ་བོ་རེད
ལམ་ཡང་སྐྱ་བོ་རེད
ཐོག་ཁང་ཡང་སྐྱ་བོ་རེད
12 འགྱུར།འཕྱན་བྷང་།
ཆར་བ་ཡང་སྐྱ་བོ་རེད
ཐལ་བ་ཡི་ཁྲོད་དུ
བྱིས་པ་གཉིས་བགྲོད་མྱོང
གཅིག་ནི་དམར་རྐྱང་དང
གཅིག་ནི་ལྗང་སྐྱའོ
སྲང་ལམ་ཆུང་ཆུང་།
སྲང་ལམ་ཆུང་ཆུང
གག་ཅིང་རིང
སྒོ་མེད
སྒེའུ་ཁུང་མེད
ཁྱོད་ཀྱིས་ལྡེ་མིག་ཪྙིང་བ་བཟུང་སྟེ
རབ་ཏུ་མཐུག་པའི་གྱང་ལ་རྡུང་གིན་འདུག
ཉེ་རིང་།
ཁྱོད་ཀྱིས
སྐད་ཅིག་ང་ལ་བལྟས
སྐད་ཅིག་སྤྲིན་ལ་བལྟས
ང་ཡི་ཚོར་བར
ཁྱོད་ཀྱིས་ང་ལ་བལྟས་དུས་རབ་ཏུ་རིང
ཁྱོད་ཀྱིས་སྤྲིན་ལ་བལྟས་དུས་རབ་ཏུ་ཉེ
མཛའ་བརྩེ།
ང་ཡིས“མཛའ་བརྩེ”ནི་མཛེས་སྡུག་གི་མེ་ཏོག་ཅིག་དང་འདྲ་བར་
མཐོང
ང་ཡིས་མེ་ཏོག་གི་འདབ་ལོ་འཐོར་སྲིད་པ་ཤེས
ང་ཡིས“མཛའ་བརྩེ”ནི་དྭངས་གཙང་གི་ཁ་བ་ཞིག་དང་འདྲ་བར་མཐོང
ང་ཡིས་ཁ་བ་ཞུ་སྲིད་པ་ཤེས
ང་ཡིས་“མཛའ་བརྩེ”ནི་དྲི་ཞིམ་ཆང་དང་འདྲ་བར་མཐོང
ང་ཡིས་ཆང“སྐྱུར”སྲིད་པ་ཤེས
ང་ཡིས“མཛའ་བརྩེ”ནི་རུལ་མེད་ཀྱི་གསེར་དང་མཚུངས་པར་མཐོང
ང་ཡིས་གསེར་ནག་གི་ལྗིད་ཚད་དང་རིན་ཐང་ཤེས
འགྱུར་བྱང་།
སྤྱིར་གཏམ་རྒྱུད་ཀློག་པའི་དུས་སྐབས་ནི་མ་སྨིན་པའི་ཆུ་ཚོད་
ཅིག་ལ་ངོས་བཟུང་ཆོགའོན་ཀྱང་།ཕྲ་ས་ཞིབ་སར་བབས་ནས་སྐད་ཆ་
བཀྲལ་ཚེ། གཏམ་རྒྱུད་ལའང་ཟབ་ཚད་ཀྱི་ངོས་ནས་ཕལ་བ་དང་ཕལ་
བ་ལས་ལྡོག་པ་གཉིས་སུ་དབྱེ་ཆོག དཔེར་ན། ཁོ་རང་གིས་སྒྲིག་སྒྱུར་
བྱས་པའི་དེབ་ཆུང་འདི་ནི་མིའི་གཏམ་རྒྱུད་ཀྱིས་གྲུབ་ཅིང་། མི་ལས་
ཀྱང་ཕལ་བ་ཕལ་བའི་མི་རྐྱང་རྐྱང་རེད། ཁོ་ཚོའི་གཏམ་རྒྱུད་ནི་དངུལ་
སྒོར་དང་འབྲེལ་བ་མེད་པ། དུས་རབས་ཀྱི་བརྩེ་དུང་དང་འབྲེལ་བ་
མེད་པ།རྒྱུ་མེད་རྐྱེན་མེད་ཀྱིས་སྒམ་སྒམ་དུ་གྱུར་པ་དང་འབྲེལ་བ་མེད་
པ་ཞིག་སྟེ། གཏམ་རྒྱུད་དེ་དག་འཐུས་ཚང་དང་བློ་སྐྱེད་མཆིས་ཕྱིར་ཁོ་
རང་གིས་དེབ་དྲུག་ལས་བདམ་སྒྱུར་བྱས་པ་ཡིན།སྒོས་སུ་རི་མོ་མཁན་
དང་བརྩམས་སྒྲུང་མཁན། མཚན་ཉིད་རིག་པ་མཁན། སྙན་ངག་
མཁན་དེ་དག་གི་འཐུས་ཚབ་སྙན་ངག་དང་འཐུས་ཚབ་བརྩམས་ཆོས་
ལས་རེ་འགའ་ཚན་སྒྱུར་བྱས་པ་བརྒྱུད། ཁོ་ཚོའི་མི་ཚེའི་ལྟ་ཚུལ་དང་
འཚོ་བའི་ལངས་ཕྱོགས། གསར་རྩོམ་གྱི་སྒེར་གཤིས་བཅས་ཀྱི་དཀའ་
སྡུག་མངོན་ཅི་ཐུབ་བགྱིས་ཡོད། དེའང་གཏམ་རྒྱུད་ནི་གཏམ་རྒྱུད་ཆིག་
རྐྱང་བ་ལས་བརྒལ་ཕྱིར་ལྷུར་བླངས་པ་ཙམ་མོ།།ཁོ་རང་གི་འགྱུར་དེབ་
ཀྱི་མ་ཡིག་བྱིངས་ནི་རྒྱའི་དེབ 《ཐུག་འཕྲད་ཀྱི་སྐྱོ་གདུང》 ཞེས་པའི་
དེབ་གསུམ་པོ་གཙོ་བྱས་ཏེ་བསྒྱུར་པ་ཡིན་ལ། དེབ་དེར་ཁྱོན་མི་སྣ་
དྲུག་ཅུ་ལྷག་གི་གཏམ་རྒྱུད་བྲིས་ཡོད་ནའང་། གཏམ་རྒྱུད་མང་ཆེ་བ་
རྒྱུ་འབྱོར་དང་གྲགས་པ། བརྩེ་དུང་རྩོམ་པ་པོའི་བརྗོད་བྱ་བླར་བཀུར་
ཏེ་བྱུང་རིམ་ཆིག་རྐྱང་བ་ལ་བརྒྱུན་ཚུལ་འདིས་ཀྱང་། ཀློག་པ་པོའི་
ཁྲོམ་ར་གཙིགས་སུ་བཟུང་བར་སྙམ་སྟེ། གཏམ་རྒྱུད་རེ་འགའ་སྣོན
འཕྲི་དང་བཅས 《མཚན་ཉིད་རིག་པ་བའི་བསམ་མནོ》 (སྟོད་སྨད)
དང 《སྙན་ངག་པའི་རང་སྲོག་གཅོད་དོན》 《བྱིས་པར་ཕུལ་བའི་
སྙན་ངག” 《ཀོའུ་ཁྲུན་གྱི་སྙན་ངག་གཅེས་བཏུས》 《ཧྲོ་ཐེན་
དང་ཀོའུ་ཁྲུན་གྱི་བརྩེ་མཚོན་སྙན་ངག་གཅེས་བཏུས》 བཅས་ལས་
རྒྱུ་ཆ་ཅུང་ཁུངས་བཙུན་འགའ་འཚོལ་སྡུད་ཀྱི་ཚུལ་གྱིས་སྒྲིག་སྒྱུར་
ཙམ་བགྱིས་པ་ཡིན།
མཚམས་མཚམས་སུ་ཧར་གྱིས་བལྟས་ན། ཁོ་རང་གི་འགྱུར་དེབ་
འདི་ནི་ཆེད་དུ་བྱིས་པ་རྣམས་ལ་ཕུལ་བ་དང་མི་འདྲ་ནའང་།དོན་གྱིས་
བྱིས་པ་རྣམས་ལ་ཕུལ་བ་ཡིན། རང་དང་བཅས་པའི་བྱིས་པ་རྣམས
ལ་ཕུལ་བ་ཡིན། འཆར་ཡན་གྱི་གཤོག་པ་རྐྱོང་ཡུལ་བྲལ་པའི་བྱིས་པ

རྣམས་ལ་མུ་གེ་སོད་ཐབས་སུ་ཕུལ་བ་ཡིན། ཞོར་ཏུ། འཇིག་རྟེན་ན།
ཁེར་རྐྱང་དང་བས་མཐའ། རྩིས་ཐང་། དྲན་པ། ཡི་ཆད། བརྙས་དམོད།
སྙིང་རུས་ཟེར་བ་ཞིག་ཡོད་པའང་ངོ་སྤྲད་པ་དང་འདྲ། ཡང་གཅིག་
བཤད་ན། ང་ཚོ་ནི་ཆུང་དུས་ནས་སྐྱོ་གར་དང་འབྲེལ་འདྲིས་མ་བཏུབ
པས། སྐྱོ་གར་གྱི་སྔུན་ནས་ནམ་ཞར་བག་འཁུམས་ཤིང་དཔའ་སྙིང་
ཞ་ནས་ཡོད་པའི་གནས་བབ་སྡུག་པོ་ལ་བརྡ་ཙམ་སྤྲོད་པའི་བྱེད་ལས་
བཏོན་ཐུབ་ན་སྙམ་པས་ཡིན།
རྒྱུན་སྐྱོང་འདུ་ཤེས་ནི་ལས་གང་དང་ཅི་ལ་འཇུག་ཀྱང་གཙོ་གནད་
དུ་གྱུར་པ་སྨྲ་མི་དགོས་པའི་རྒྱུན་ཤེས་ཤིག་ཡིན་ནའང་། ཁེ་ཕན་གྱི་
སྔུན་ནས་ཡོད་ཚད་ལ་མགོ་བསྒྱུར་ཏེ་རང་གི་གྲིབ་མ་དང་བཅས་པ
བོར་པ་ནི་རྒྱུན་ཤེས་ལས་ཀྱང་རྒྱུན་ལྡན་ཞིག་རེད། སྐད་ཆ་བྱེ་བྲག་ཏུ
བབས་ཚེ། སྙན་ངག་འབྲི་བ་དང་བརྩམས་སྒྲུང་འབྲི་བ་ནི་ཁེ་ཕན་དང་
འབྲེལ་བ་མེད་པའི་སྒྱུ་རྩལ་གསར་རྩོམ་ཁྱད་པར་བ་ཞིག་གོ། བྷེ་ཁེན་
སོན་ལ་མཚོན་ན། སློབ་གྲྭ་དང་གྱེས་རྗེས། ཚེ་གང་བོར་སྙན་ངག་བྲིས་
ཀྱང་སྙན་ངག་ཚིག་རྐང་གཅིག་ཀྱང་ཕྱིར་དགྲམ་མ་མྱོང་བ་ལྟ་བུས་
ཀྱང་མཚོན་ལ། མོ་རང་ནི་དྲན་པ་སྙན་ངག་ཏུ་འབྲི་མཁན་གྱི་བུད་མེད་
ཅིག་རེད། ལྷག་ཏུ་ཕི་ལ་ཐི་ནི་འདས་སོང་ཡིད་ལ་སྒོམ་བཞིན་དྲན་པ་
སྲུང་ཞིང་བརྗེད་ངེས་ལ་ཉེན་ཁའི་འདུ་ཤེས་ཀྱིས་ལྟ་བའི་བུད་མེད་ཅིག་
ཡིན་པས། ལོ་རྒྱུས་ཀྱི་དྲན་པ་དང་སྒེར་བའི་དྲན་པ་ལས་བདག་ཉིད་
བཙལ་རྒྱུ་ནི་གནད་རྩ་གལ་ཆེན་དུ་མཐོང་།
དེ་དང་འདྲ་བར་རི་མོ་གསར་རྩོམ་གྱི་ངོས་ནས་ཐོད་བརྒལ་ཧ
ལས་པ་བདོག་ཚེ། དེ་ཉིད་བླུ་མཁན་ཤིན་ཏུ་དཀོན་པས། ཐ་ན། འཚོ་
ཚིས་ཀྱིས་ཀྱང་མི་ཚོགས་ནས་རྒྱང་ཕུད་གཏོང་སྲིད། དཔེར་ན། ལྦན་
གྷོའོ་ལ་མཚོན་ན། འཚོ་ཚིས་ཀྱི་སྔུན་ནས་ལྟོགས་སྐོམ་དང་ངོ་ཚ་ཇི་
ལྟར་ཉོས་ནའང་། སྒྱུ་རྩལ་ཁེ་ཕན་དུ་བསྒྱུར་པ་ལས་ཚེ་སྲོག་མཇུག་
བསྡུ་བ་བདམས་པ་ནི་སྒྱུ་རྩལ་ལ་བློ་དཀར་བའི་རྟགས་སུ་འཁུམས།
དེ་ལས་གཞན་ཉེན་ཁའི་སྔུན་ནས་ཕྱི་བཤོལ་དང་གཡོལ་ཐབས་སུ་
འབད་པ་ནི་གློག་ཞགས་འཁྱུག་པ་བཞིན་ཇི་ལྟར་འཚུབ་པ་མི་ཤེས་
ནའང་། སྒལ་ཚིགས་ཀྱི་ངོས་ནས་ཨང་སན་སུའུ་ཅི་ལགས་ནི་དཔེ་
མཚོན་མི་སྣ་རུ་བགྲང་འོས་པར་འདོད་དོ།། དེ་ལྟར་བཤད་ཡོང་ཚེ། ཁོ་
རང་གིས་བཤད་པའི་རྒྱུན་སྐྱོང་ནི་ལེགས་འགྲུབ་དང་འཁྲུལ་འགྲོ་ཉེན་
ཆེ་ཚེ། དེ་གཉིས་རྦད་དེ་མི་འདྲ་བའི་ངོ་བར་གྲུབ་པ་ཤེས་པར་གྱིས་
ཤིག ངས་ལབ་པའི་རྒྱུན་སྐྱོང་འདུ་ཤེས་ནི་མི་སྒེར་དང་སྒྱུ་རྩལ་གཙང་
རྐྱང་བ་གང་རུང་ལ་ཕྲ་ཕུང་གིས་འཇུག་པར་བློ་མ་ལོག་པ་ཞིག་ལ་བྱ
ཞིང་། ཡུལ་གྱི་འགྱུར་བ 《གཙོ་རྒྱུགས་སོགས》 ནི་གསར་རྩོམ་ལ་
འཇུག་མཁན་ཞིག་གི་ངོས་ནས་དོ་སྣང་བྱ་ཡུལ་མ་ཡིན་པ་འདི་ཡང་
རྒྱུན་ཤེས་ཤིག་རེད་ཅེས་པའོ།།
བོད་ཡུལ་ནི་སྒྱུ་རྩལ་གྱི་ཞིང་ཁམས་དང་སེམས་ཀྱི་རིག་གནས་
ཀྱི་ཕ་སར་བསྙད་མོད། དོན་གྱིས་ཁོ་རང་ཡིད་གཏིང་ནས་མགུ་བོ་བྱུང་
མ་མྱོང་། རྒྱུ་མཚན་བྱེ་བྲག་ནས་འཆད་ན། བོད་ལ་ཆེས་ཆེར་དར་
བའི་རིག་ཚན་གསར་བ་ཞིག་ནི་རྩོམ་རིག་སྒྱུ་རྩལ་བརྩི་འོས་ལ། དེ་
ཉིད་སྦྱོང་བའི་ཁོར་ཡུག་ཀྱང་ཆེས་ཆེར་ལྡན་ཏེ། དཔེར་ན། དངོས་གཞི་
ནས་ཞིབ་འཇུག་དང་འབུམ་རམས་པ་སོགས་ཀྱི་བསླབ་གནས་བླངས་
མཁན་ཤིན་ཏུ་མང་མོད། དེ་དག་ལས་སྒྱུ་རྩལ་པ་དང་རྩོམ་མཁན་
རྣལ་མ་ཞིག་འཁྲུང་བར་རེ་བ་ནི་ཉིན་མོའི་སྐར་མ་ལྟར་དུ་སྟོང་བསམ་
བཅངས་པ་དང་འདྲ་ལ། ཐ་ན། སྒེར་གྱི་མིག་ཟུང་སྤྱད་ཐུབ་པའི་རྩོམ་
རིག་དཔྱད་བརྗོད་པ་ཞིག་ཀྱང་འཁྲུང་བ་ཤིན་ཏུ་དཀོན་པའི་གནས་སུ་
གྱར་འདུག་པར་བལྟས་ན། ང་ཚོས་སྒྱུ་རྩལ་གྱི་བློ་སྦྱོང་ནི་མཐོ་ས་ཆེ་ས་
གཉན་ས་སྟེ་དཔོན་གནས་ལྟ་བུའི་གཞུང་ལུགས་དེ་ཚོར་གནས་པར
འཁྲུལ་ཏེ། ཕྲ་སའམ་ཕལ་བ་ཕལ་བའི་འཚོ་བའི 《འཚོ་བ་དང་འཚོ་
ཚིས་གཉིས་ངོས་ཁ་ཁར་གཟུང་དགོས》 ངོས་ཀྱི་བློ་སྦྱོང་དང་སྒེར་
གཤིས། ཕལ་བའི་ཁོར་ཡུག་ལ་རྨ་ཕབ་བཞིན་པ་མ་ཡིན་ནམ། དེ་ལྟར།
བོད་ལ་ཐང་ག་འབྲི་བའི་སྲོལ་རྒྱུན་ཇི་ལྟར་དར་ནའང་། སྒེར་བའི་རི་མོ་
གསར་རྩོམ་གྱི་རྩོམ་ཆོས་མཐོང་རྒྱུ་ཤིན་ཏུ་དཀོན་ནོ།། སྤྱིའི་ཆ་ནས་མི་
འདུག་ཅེ་ནའང་མི་ཐལ་བར་སྙམ། དེའི་རྐྱེན་གྱིས། གསར་རྩོམ་སྤྱི་ལ་
ཁྱབ་ཅིང་བྱེ་བྲག་ཏུ་རི་མོ་གསར་རྩོམ་གྱི་ངོས་ནས།འཚོ་བ་དང་གསར་
རྩོམ་ལ་འབྲེལ་བའི་འགྱུར་ཀློག་རི་བ་ཞིག་ཨེ་འཁྱོང་སྙམ་ནས་ཕེ་ཁཱ་
སོའོ་དང་ལྦན་གྷོའོའི་མི་ཚེ་བསྒྱུར་ཁུལ་བགྱིས་པ་ཡིན།
མུ་རུ་ཅུང་སྤྲོས་ཚེ། བུད་མེད་ཀྱི་ཀུན་སྤྱོད་ལ་བརྩི་སྲུང་བྱ་འོས་པ་
དང་མི་འོས་པ་གཉིས་ཡོད་པའང་སཱ་ལོ་མེ་ཡི་མི་ཚེ་ལས་མཐོང་ཐུབ་བོ།།
སྒོས་སུ་གཉེན་སྒྲིག་ནི་ཉེན་ཁ་ཞིག་ཡིན་མིན་ལ་བསམ་གཞིག་གཏོང་
རིན་གདའ་བར་སྙམ། ལྷག་ཏུ་ཐོབ་དང་རྒྱུ་འབྱོར། གྲགས་པའི་སྔུན་
ནས་བུད་མེད་ནི་ཇི་ལྟ་བུ་ཞིག་ཡིན་ན་འོས་སམ་ཞེས་པར་མོ་རང་གིས་
གསེད་འགྲོལ་བཏང་མི་འདུག་གམ།
མདོར་ན། བོད་ལ་མུ་རུ་ཆེད་ལས་རང་མཚན་པར་བློ་དཀར་བའི་
མི་སྣ་སྐྱེ་བར་རེ་བས་བརྟས་ཡོད། བོད་ལ་ངེས་དོན་གྱི་བོད་འགྱུར་ལོ་
ཙཱ་བའི་དཔུང་སྡེ་ཡག་པོ་ཞིག་ཆགས་རྒྱུ་ཡང་གལ་ཆེན་དུ་མཐོང་བར་
མ་ཟད། ཡིག་སྒྱུར་ནི་སྒེར་བའི་ཕྲ་ཕུང་གསར་གཏོདལ་ཐུག་པར་སྙམ།
གང་ལྟར། ཁ་ཕྱིར་འགྱུར་དེབ་ཏུ་འཁོར་ཚེ། འཚོ་བ་དང་རྒྱུ་འབྲས་བློ་
མིག སྒེར་གཤིས། དྲན་པ། རྩོམ་ཆོས་གསར་རྩོམ་བཅས་ལ་ཁ་མི་བྲལ་
བ་ནི་ཁོ་ཚོ་རླབས་ཆེན་ཡིན་པའི་རྒྱུ་མཚན་གཞན་ཞིག་མ་ཡིན་ནམ།
དྲང་བོར་ལབ་ན། མི་ནི་ཐོག་མ་ནས་རླབས་ཆེན་ཞིག་ཡིན་ནའང་།
ནར་སོན་པ་དང་བསྟུན་རྒུད་པ་དང་རྨོངས་པར་ཕྱོགས་བཞིན་མཁས་
པར་འགྱུར་འགྲོ། བསྐྱར་ཏུ་རླབས་ཆེན་ལ་གོ་བ་ལེན་ན། རླབས་ཆེན་
ནི་ཕ་རོལ་པའི་སེམས་ནས་གོ་ས་གཟུང་རྒྱུ་ཙམ་མ་ཡིན་པར། སྒེར་གྱི་
འདུ་ཤེས་གཏིང་ནས་རང་ཉིད་རང་ཉིད་ལྟར་གསོན་དུ་འཇུག་སྟེ། ཕམ་
ནའང་རང་གི་ལག་ནས་ཕམ་དུ་འཇུག་མཁན་གྱི་རྟུལ་ཕོད་ཅིག་ལ་
གོའོ།།